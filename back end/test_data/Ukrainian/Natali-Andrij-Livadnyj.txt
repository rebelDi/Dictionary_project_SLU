До війни у нього була дівчина.
Вона загинула під час бомбардування Раворграда… Тоді Андрій ще міг відчувати біль. Тепер уже ні. 
Ангар серв-машин потопав у багряному сутінку.
Горіли лише вогні, що окреслювали виходи до десантних шлюзів.
Він сидів на нижній сходинці висувного трапа, що вів у рубку «Хопліта», і курив, намагаючись пригадати її образ.
Не вдавалося.
Минуло багато років, але не час стер дорогі риси, залишивши тільки примарну фігуру і ім'я – Наталі.
Ні, час тут був ні до чого...  
Її образ стерла війна, численні будні, що не піддавалися осмисленню та більше не вміщалися в пам'яті.
Будні війни. Якщо перебирати дні, як чотки, згадувати всіх, із ким зводила і жорстоко розлучала доля за ці роки, можна просто з'їхати з глузду, звихнутися, сидячи на холодному металі висувного трапа.
У багряному сутінку, серед ґратчастих допоміжних ферм застигли велетенські фігури бойових серв-машин. Оманлива тиша бункера в будь-яку секунду могла змінитися виттям сигналів тривоги і тоді…
Все змішала війна. Людей, техніку, технології… Колись крокуючі аграрії з планети Дабог зупинили перший удар планетарних сил Земного Альянсу, інженери прабатьківщини у свою чергу вхопилися за концепцію унікальних крокуючих сервомеханізмів, створивши їхні бойові аналоги. Рік за роком на полях незліченних битв Першої Галактичної виковувався, шліфувався під шквалом ракет і снарядів, загартовувався серед потоків лазерного випромінювання і ударів плазмогенераторів вигляд і конструкція двох основних типів серв-машин.
Важкий, шестидесятитонний «Фалангер» і легший (сорок тонн) «Хопліт». Універсальне, доведене до стадії технічної досконалості шасі, страхітливе по своїй потужності бортове озброєння, що включає і кібернетичні компоненти з елементом штучних нейромереж, які нагромаджували досвід пілотів і, в разі їхньої смерті, могли продовжувати бій… так, неначе людина як і раніше керувала машиною.
На самому початку війни все було простіше, – земні флоти панували в космосі, колонії відчайдушно чинили опір вторгненню, цілі планети згорали в полум'ї орбітальних бомбардувань, допоки воєнно-промислові комплекси Альянсу не поставили на потік принципово нові зразки планетарної техніки, здатні панувати на полях битв так само, як крейсера прабатьківщини панували в космосі.
Здавалася поразка колоній неминуча, але…
Андрій погасив недопалок.
Серед багряного сутінку і хижих контурів сервомеханізмів заблукала його пам'ять. Вона виштовхувала на поверхню свідомості окремі фрагменти вселенського кошмару, коли він, ще зовсім юний, вперше ступив на почорнілий від кіптяви трап захопленого в бою «Хопліта».
Не вони вибирали свою долю – Доля вибирала їх, практично підлітків, що ледве переступили поріг повноліття, і кидала: кого в крісло пілот-ложемента трофейної серв-машини, кого в рубку орбітальних штурмовиків, поспішно перероблених з човникових вантажних кораблів, кого на палуби і бойові відсіки захоплених на планеті Кьюїг крейсерів Альянсу.
Так настав перелом.
Колоністи, яким доводилося впродовж чотирьохсот років боротися з ворожою біосферою, тераформувати чужі планети, насправді мали не лише промислові бази, але і величезний потенціал розвитку. Обидві протиборчі сторони з дивовижною швидкістю переймали один у одного досвід і технології, впроваджували їх у серію... і маховик війни раптом почав розкручуватися з новою силою, яку не передбачили ні стратеги Альянсу, ні захисники колоній, котрі пережили раптовий напад та вижили під орбітальними бомбардуваннями.
На поля битв прийшли сервомеханізми. 
Земля із самого початку забезпечувала свої машини модулями псевдоінтелекту. Програмний модуль «Одиночка», пов'язаний в бою шунтом прямого нейросенсорного контакту з свідомістю пілота, отримував команди на мисленому рівні, водночас запам'ятовуючи, як діє людина в тій чи іншій ситуації, нагромаджуючи бойовий досвід, удосконалюючись, до тієї стадії доки кристалосхема (у пізніших модифікаціях – кристалосфера з набором модульних схем) не починала мислити самостійно, увібравши не лише бойовий досвід, але і частину душі, свідомості людини.
Мало хто виживав серед жорен жорстокого протистояння.
Люди гинули, але залишалися машини, які зберігали частку їхнього болю, ненависті – обпалені, задубілі від війни фрагменти душі залишалися навік прописаними в штучну пам'ять, оцифровані і... як страшний наслідок тотального браку навчених пілотів, – вони почали надходити в тираж, на конвеєри, з яких сходили «Одиночки», що вже володіли штампом «свідомості».
До кінця війни склалася абсурдна і водночас, що загрожувала повним знищенням людей, ситуація, коли в складі Військово-космічних сил Альянсу на одну людину припадало до тисячі кібернетичних механізмів.
У колоніях, де з певного часу також стали виробляти серв-машини (повноцінне керування якими без модуля «Одиночка» було просто нереальним), пішли іншим шляхом. Псевдоінтелекту не дозволяли нескінченно нагромаджувати бойовий і моральний досвід. Якщо Земний Альянс вичерпав людський ресурс, колонії, чий потенціал постійно поповнювався відкриттям все нових і нових, «втрачених» за часів Великого Переселення поселень, такої проблеми не мали, тому жодна серв-машина, що входила в бойові формування Флоту Вільних Колоній, ніколи не діяла самостійно, без контролю з боку людини.
Матриці свідомості «Одиночок» регулярно тестувалися; за допомогою спеціальних програм зі штучних нейромережевих носіїв вилучалася вся емоційна складова, здатна дати поштовх до спонтанного, вибухоподібного саморозвитку штучного інтелекту, залишаючи таким чином (у будь-якій ситуації) вирішальне слово за пілотами. 
Принаймні так передбачав статут і додаткові технічні інструкції Флоту…
…Минав тридцятий рік війни.
Земний Альянс був фактично розгромлений, але сотні, якщо не тисячі автономних кібернетичних з'єднань (у складі яких не було жодної людини) продовжували виконання бойових завдань, їм був неважливий факт окупації Землі, для них війна продовжувалася і могла закінчитися тільки внаслідок двох причин: цілковитого виконання поставленого завдання, або фізичного знищення самих механізмів.
…
Ні, Андрій не міг пригадати її образ.
Від коханої залишилася лише примарна тінь, що боязко майоріла на порозі свідомості, і ім'я.
Життя, що давно перетворилося на попіл.
Попіл його душі, який вже не палив груди. 
Навіщо він сидів на сходинці трапа, в багряному сутінку, серед уривків спогадів і страхітливих сервомеханізмів, що мовчазно чекали своєї години?
Він сам не знав цього.
У приміщеннях бункера тимчасової бази було холодно, незатишно, тоскно та одноманітно. Душа животіла в захололих стінах, їй хотілося вгору, туди де серед руїн зруйнованих міст знаходилися залишки серв-з’єднань ворога.
Він забув що таке «нормальне життя». 
Капітан Земцов не розумів, що хворий. Хворий війною, яка стала єдиним сенсом його буття.
У перервах між боями він не жив, а існував. І не він один…
…Думки капітана перервав солодкий, довгоочікуваний звук, – десь в глибинах бункера зародилося надсадне виття сигналу тривоги і, вторячи йому, довкола розпочався неспішний механічний рух: з шелестом і ледве чутним повискуванням заправні ферми відходили в сторони, звільняючи корпуси серв-машин батальйону.
Почалося…
У тисячний, мільйонний раз? 
Капітанові Земцову, по великому рахунку, було все рівно. Головне – почалося.
Він не метушився, ніби дійсно давно став часткою електронно-механічного світу. Піднявшись по східцях трапа Андрій опинився в тісному перехідному тамбурі шлюзової камери. Дотик до сенсора і бойовий скафандр, закріплений у спеціальній ніші, віддано розчинився в сторони… шелест бронепластин, що прийшли в рух, аби впустити людину всередину керамлітової оболонки, зливався з виском сервомоторів підсилювачів мускулатури. Музика...
Він звично обернувся спиною до ніші, що відкрилася, і зробив крок назад.
Бронепластини почали зворотний рух, щільно облягаючи тіло, тихо клацали електромагнітні замки екіпіровки, зверху, закриваючи голову, опустився шолом, в районі шиї він відразу ж відчув круговий рух спеціального сполучного кільця, у ватяній тиші пролунало декілька характерних клацань, і проекційне забрало миттєво просвітліло, відображуючи графіки тестування бронескафандра і життєві показники пілота, зафіксовані системами метаболічного контролю через сотні датчиків, що встромилися під шкіру.
Масивний люк, що вів у рубку керування «Хопліта», майже беззвучно слизнув убік.
Відчуття перед боєм завжди притупляються.
Так працює система життєзабезпечення, що вмонтована у будь-який бойовий скафандр. Пікові метаболічні реакції людини згладжуються, гасяться точно вивіреними дозами препаратів, але що важить вся паскудна хімія, дія якої притупляється з роками, перед передчуттям бою?
Андрій відчув лише легке секундне помутніння свідомості, яке швидко минуло, як раптовий напад нудоти.
Не потрібні йому нейтралізатори. Він спокійний. Його збудження не має нічого спільного з нервозністю. Все добре…
Складна система пілот-ложемента (катапультована при критичних пошкодженнях серв-машини) віддано розчинилася в сторони.
Крок вперед, мимо оживаючих оглядових екранів, несамовитого танцю індикаційних вогнів на приладових панелях, півоберт, ниючий звук сервомускулів, і тіло, закуте в броню, опускається в крісло.
Пілот-ложемент починає зворотний рух, змикаються амортизаційні дуги каркаса, голова пілота м'яко подається вперед під тиском підголівника, в правій скроневій області гермошолома раптом починає судорожно моргати передавач IrDA-порту [1 IrDA-порт – пристрій віддаленого доступу, що здійснює безпровідну передачу даних, за допомогою інфрачервоного випромінювання. ]
 – це розум пілота входить в нейросенсорний контакт з кібернетичною системою бойової машини…
Наталі...
Привіт...
Тобі було самотньо без мене?
Тиха, що зачаровує свідомість, музика уявних образів, тьмяне мигтіння рубінової цятки на гермошоломі, і в мозок вдирається її відповідь:
– Добрий ранок, Андрію. Я спостерігала за тобою. Мені здалося – тобі сумно.
– Сумно? Ні. Вже ні... Що передають?
– Сканери орбітального угрупування зафіксували збурення метрики тривимірного континууму. 
– Зворотний перехід? У нас гості?
– Чотири штурмові носії класу «Нібелунг». Покинули гіперсферу вісімдесят чотири секунди тому. Вийшли на кордоні стратосфери. Наші перехоплювачі спізнюються. Модулі ворога вже почали зниження. Система аналітичного контролю прогнозує їхню успішну посадку в квадраті гамма-4-16 через сім хвилин.
– Завантаження визначене?
– Дані сканування в процесі прийому. 
– Давай, що є. 
У свідомості виникла чітка комп'ютерна схема штурмового носія класу «Нібелунг». Ці космічні апарати, оснащені власним гіпердрайвом, застосовувалися виключно для доставки на планети і подальшої підтримки серв-з’єднань Альянсу.
Кожен «Нібелунг» (при повному бойовому завантаженні) мав на своєму облавку два «Фалангери», три «Хопліти» плюс взвод андроїдів піхотної підтримки і автомати перезарядки – примітивні механізми, здатні здійснювати зміну боєкомплектів і дрібний ремонт серв-машин безпосередньо під час бойових дій.
Інформація проникаючого сканування по першому штурмовому носієві, що покинув гіперсферу, показували його стовідсоткове завантаження.
Логічно передбачити: інші модулі також мають на облавку повнокровні серв-з’єднання, а це означало, що в зоні відповідальності батальйону через шість хвилин здійснять десантування чотири взводи серв-машин.
Земцов кинув погляд на оглядові екрани. «Фалангер» командира батальйону, полковника Ремезова вже наблизився до шлюзу, за яким розташовувався механізм підйомника.
– Наталі…
– Так, Андрію? – В її негайному, м'якому відгуку чітко лунали нотки чуттєвого сприйняття, ніби кібернетична система «Хопліта» відчувала перед боєм особливі, не властиві звичайній машині почуття.
Так воно і було.
Капітан Земцов не вижив би в сотнях боїв не будь поруч її – фантома, від якої залишилося тільки ім'я. 
Як він міг дозволити технарям стерти пам'ять Наталі, його бойової подруги, яка насправді, – давно вже не «Одиночка», – вона частина його обгорілої душі, образ, повернений пам'яттю, останній промінець людяності серед хаосу смерті…
Вони були нерозлучні впродовж багатьох років, пройшли разом через справжнє пекло, – як він міг віддати її в грубі руки байдужих техніків, що не знають іншої прив'язаності, окрім як напиватися до втрати притомності в перервах між боями?
Ні.
Одного дня переступивши через параграфи статутів, він уже ніколи не дотримуватиметься пунктів інструкцій.
– Другий, розпочинаю вихід на позицію.
Щось крихко надламувалося в душі. Перший тактовий крок серв-машини – складна процедура, в якій одночасно задіяні десятки сервоприводів, гідравлічних підсилювачів, електромагнітів, – ступохід випрямляється, трохи міняє форму, втрачаючи незграбність положення консервації, встають на місце обтічні броньовані кожухи, закриваючі найбільш уразливі місця приводу, і ось величезний сервомеханізм ледь похитнувшись робить крок, від якого відчутно здригаються приміщення бункера.
– Нуль перший, на виході чисто. Підйомник першого ствола пішов донизу. Вмикаю канал телеметрії даних. 
Командна частота несе хрипкий надсаджений у боях голос Ремезова і, вслід за словами комбата, в свідомість починають вливатися перші байти даних оперативної обстановки.
Крок на платформу підйомника.
У свідомості, пов'язаній із кібернетичною системою «Хопліта», звично концентрується безліч даних, але думки від цього не плутаються, велика кількість інформації не перешкода, швидше благо, коли ти не відчуваєш себе відірваним від навколишнього світу. Супутники орбітального угрупування невідривно стежать за наближенням «Нібелунгів», варіатор частот періодично подає до свідомості дозовані порції радіопереговорів між іншими пілотами батальйону, підтверджуючи: все гаразд, другий і третій взводи вже покинули зону глибоко ешелонованих технічних боксів і тепер висуваються до цілі, слідуючи паралельними курсами.
Потоки даних, вливаючись в об'єднану свідомість людини і кібернетичної системи, миттєво знаходять своє місце в узагальненому розумінні ситуації.
Проте, окрім опрацювання інформації, серед думок є щось інакше.
Воно тривожить і насторожує заразом.
Тиха, ледве чутна музика, від якої раптом починає щеміти серце, збивається дихання і величезна серв-машина, зробивши невірний крок, з оглушливим хрускотом надламує стовбур поваленого дерева, що потрапив під ступохід, тихо скиглять, розкручуючись до неймовірних обертів, гіроскопи самостабілізації, – зовні все виглядає зовсім буденно, але Андрій вбирає відчуття миттєвого збою, реагуючи на те, що відбувається мисленим запитанням: 
– Що трапилося, Наталі?
Тиша.
Лише зовнішні мікрофони транслюють важку тактову ходу, на командній частоті полковник Ремезов віддає наказ «Фалангерам» першої роти: «Зайняти позицію для залпу важкими ракетами». Перед внутрішнім поглядом з’являється контрастна картинка, – перший «Нібелунг», не випускаючи посадкових опор, відкрив апарель і передове серв-з’єднання Альянсу розпочало висадку.
– Наталі?
За спиною «Фалангери» першої роти почали висуватися додаткові гідравлічні опори. Тепер їхній стрій нагадує ракетну батарею – велетенські серв-машини склали ступоходи, припавши до землі, кришки пускових тубусів відкриті, і жала балістичних снарядів, здатних уражати орбітальні цілі, тупо, холодно виблискують в очікуванні запуску.
– Війна скоро закінчитися, Андрію. – Прийшла нарешті мислена відповідь кібернетичної системи. – Я відчуваю, – це останній бій.
Холодом обпалило серце.
Вона не сказала: Ти кинеш мене, підеш, і наша таємниця перестане нею бути – мене зітруть, у ході планового тестування, тому що…
– Ми ще не закінчили. Навіть не починали. – Глухо промовив Андрій, незважаючи на те, що збився з мислеобразів на звичайну мову.
– У чому справа, Земцов? – Одразу ж огризнувся комунікатор. – З ким ти там розмовляєш? Відстаєш від групи!
– Підтягуюся. – Машинально відповів він, збільшуючи швидкість, – тепер «Хопліт» перейшов з ритмічного кроку на біг, розвиваючи повну потужність ходу.
– Ти любив її?
– Кого?
– Ту Наталі, що була до мене? Живу?
– Вона загинула. – Давній біль укусив серце. – Ти її образ.
– Я лише тінь у твоїй свідомості. Пробач. Я... більше не буду. Працюємо.
Земцов не відповів, але думки вже не хотіли вливатися в колишній ритм.
Вона поставила конкретне питання, на яке у нього не знайшлося відповіді.
А що коли дійсно цей бій останній?
Не у сенсі особистої смерті… до її постійної загрози він давно призвичаївся, а в сенсі війни? Земля капітулювала, і знищення розрізнених автоматичних з'єднань не може продовжуватися вічно. Зрештою перемога прийде, сьогодні, завтра, через тиждень або місяць, – яка в принципі різниця в термінах, головне – вона неминуча.
Саме це хотіла сказати йому Наталі.
Я була потрібна тобі, коли довкола не залишалося нікого, тільки я – пошкоджений, кульгавий на один ступохід «Хопліт», що заблукав у смертельному танці нерівного бою, коли твій надривний крик чули лише стіни цієї рубки, вбираючи його, а що буде у майбутньому?
Наталі, ми ще не закінчили війну.
– Я…
Вперше «Одиночка» не встигла завершити розпочату фразу.
П'ять штурмових носіїв вирвалися зі сторони руїн мегаполісу, до якого залишалося ще кілометрів п'ятдесят не менше… 
Секунда злісної, мертвої облуди.
Системи сканування помилилися, їх обдурили випущені з глибин гіперсфери фантом-генератори, а реальна висадка ворога відбулася під прикриттям хибних цілей абсолютно не там, куди вказували покази супутникових систем.
Вони виявилися поруч.
П'ять «Нібелунгів» укуталися одночасним залпом, модулі «Одиночок», що керували ними, могли вести супровід п'ятдесяти цілей одночасно, але в даний момент вони зосередили вогонь бортових гарматно-ракетних комплексів на позиції «Фалангерів» першої роти.
Земля завирувала в тому місці, де тільки що готувались до масованого запуску п'ять важких серв-машин батальйону, а «Нібелунги» вже перенацілилися на атаку мобільних груп, що просувалися до зруйнованого мегаполісу.
У перший момент після залпу Земцов, машинально ухиляючись від випущеної по ньому черги вакуумної гармати, раптом подумав: ось він – кінець війни…
Ні. Снаряди просто зорали землю димними султанами, обсипавши броню «Хопліта» градом осколків, смерть промайнула в метрі від рубки, повернувши свідомості відчуття ритміки бою.
Штурмові носії противника, розрядивши оперативний боєкомплект, розверталися, прагнучи прослизнути назад, до понівечених руїн зруйнованого міста.
Мислений погляд на тактичний монітор миттєво показав наскільки критичне становище батальйону.
Жодна з серв-машин ворога ще не проявила себе, а сили вже практично зрівнялися, – п'ять «Фалангерів» першої роти палали серед велетенських вирв, ніхто з пілотів не встиг катапультуватися, поруч рухалися теплові контури пошкоджених «Хоплітів» прикриття, що не встигли відреагувати на несподіваний обстріл, над  межею далекого лісу, де просувалася друга рота, до небес тягнулося декілька жирних, димних шлейфів, а попереду, серед багатоповерхових руїн, зненацька намітився перший рух, і тактичний монітор почав виявляти активні сигнали: серв-машини ворога, розосередившись на різних рівнях уцілілих міських комунікацій, відкрили ураганний вогонь, прикриваючи відхід «Нібелунгів».
Ракети рвали землю, полум'я плескало в екрани помаранчевими згустками розривів, тонни горілого ґрунту, димними шматками падали з піднебесся, на командній частоті бився хрипкий голос комбата, що намагався скоординувати дії з'єднань, які потрапили під обстріл, а свідомість Андрія відразу повністю занурилася в безумство пекельного танцю смерті, – на межі потужності він вирвав «Хопліта» з-під шквального вогню, нестримно скорочуючи дистанцію до фатальних руїн.
– Наталі, стрибкові на розігрів!  
Підвіска реактивних двигунів, закріплена на поворотній платформі, осяялася коротким тестовим сполохом, дюзи вмить розжарилися, налившись гарячковим білим сяянням…
– Готова!
Андрій озирнувся.
Його мозок, безпосередньо пов'язаний з кібернетичною системою «Одиночки», керував сорокатонним «Хоплітом» виключно силою думки, не було ніякої необхідності в ручних маніпуляціях – залежно від волі пілота потрібні ланцюги керування замикалися за долі секунди.
Він бачив пульсуючу ціль на проекційному забралі свого шолому, погляд чіпко схопив її, націлюючи сенсорні системи на вибрану цятку, розрахункові дані для стрибка миттєво пройшли обробку в навігаційних блоках, і тепер Андрію залишалося просто дати мислений дозвіл, аби серв-машина вирушила у вибраному напрямі...
Верхня півсфера! Швидкий вогонь! 
Секунда затримки.
Стрибок!
Динамічний поштовх стартового перевантаження змусив прийти в рух амортизаційні механізми пілот-ложемента, і все одно Андрій відчув, як тіло втиснуло в крісло; зверху, над самою головою озвалася ритмічним, злісним гавкотом спарена зенітна установка, поливаючи рушійні секції найближчого «Нібелунга» дошкульними чергами кумулятивних снарядів, розірване небо рвонулося назустріч, дика картина відкривалася погляду Земцова: від корми штурмового носія вниз падали вибиті снарядами уламки броні, – зенітна гармата, обертаючись, продовжувала забивати снаряд за снарядом практично в одне місце, і раптом захист штурмового носія не витримав, розм'якшена пекельною температурою броня розлетілася рваними клаптями, зсередини пошкодженого відсіку рвонуло полум'я; через мить глухим поштовхом налетів вибух, який вирвав декілька секцій планетарного приводу, а «Хопліт» вже досяг апогею своєї траєкторії і почав різко знижуватися, паралельно падаючому «Нібелунгу», що кренився на правий борт.
Бій спресований у секунди...
Зенітна гармата замовкла – закінчився оперативний боєкомплект.
Руїни міста, ще задимлені від безперервних ракетних запусків, рвонулися назустріч екранам, сліпуче огризнулися вогнем дюзи корекції, ступоходи з виском торкнулися похилої плити перекриття, залишаючи в склобетоні глибокі, рвані борозни, на секунду машина Земцова застигла, відчутно похитнувшись, – розум пілота вже не встигав за нестримністю дійства, що відбувалося, але, зупинятися під час бою – значило приректи себе на вірну загибель, і Наталі знала це, як і Андрій... 
Ось коли на перший план виступала кібернетична система, здатна витримати будь-яке перевантаження, що нічого не пропускала поза увагою, миттєво реагуючи на ситуацію, так, неначе свідомість капітана Земцова не затьмарилася, залишаючись ясною...
…Він хапав ротом зненацька загустіле повітря, а його «Хопліт» вже зробив перший крок по похилій площині. Різко відпрацювали сервоприводи торсового розвороту, повернулася до м'якого удару об обмежувач, і права ракетна установка розрядилася з коротким ревом: реактивні снаряди лягли точно в ціль, обваливши стіну будівлі, уламки бетонних конструкцій ще барабанили по броні ворожого «Фалангера», коли тубуси лівого ракетного комплексу вивергнули вогонь, здійснивши залп з дистанції прямого наведення.
– Ти що робиш Земцов?! – Хрипкий голос комбата потонув в гуркоті вибуху, – «Фалангер» ворога укутався сліпучою кулею вогню, з якої в різні боки раптом ударили каламутні гейзери охолоджуючої рідини, що вивергалася під тиском, – це Наталі поклала ракети точнісінько в реактор, перетворивши теплообмінник ворожої серв-машини на спотворені уламки… 
– Рятую батальйон, – так само хрипло огризнувся Земцов, випускаючи підвісні гармати.
В обпаленій близьким вибухом броні «Хопліта» відкрилися вузькі щілини, і ближче до носової частини рубки, перед задимленими після залпу тубусами, супорти висунули дві бічні п'ятдесятиміліметрові гармати, миттєво закріпивши їх на спеціальних збройових пілонах.
Ритмічно запрацювали ескалатори, подаючи боєкомплект.
Збоку раптом ударив ще один вибух, але Андрій не зрозумів що це було – випущена по ньому ракета або ж від різкого перепаду температур рвонув боєкомплект атакованого «Фалангера».
– Наталі?
– Порядок. Повертаю відповідно даних радара. Дистанція до цілі – чотириста метрів. Клас «Хопліт», сигнал здвоєний.
Ясно.
Мимо рубки з виттям промайнули вогненні розчерки ракетного залпу, вслід, вибиваючи кубометри бетону вдарила п'ятитактова черга важкої гармати, але Андрій уже вивів свою машину під прикриття наполовину зруйнованої транспортної розв'язки рівня, так що вогонь ще одного «Фалангера», що намагався дістати його з верхніх поверхів самотньо розташованого хмарочоса, не дуже хвилював Земцова.
У нього знайшлася ближча, реальніша ціль. 
Попереду на цьому ж рівні мегаполісу, за уламками стін ховалися дві легкі серв-машини стандартного бойового з’єднання [2 Поєднання «Фалангер» – «Хопліт». Тут слід роз'яснити: серв-машини класу «Фалангер» відносяться до важких видів бойової планетарної техніки. Їхня вага залежно від моделі варіювалася від сорока п'яти (у перші роки війни) до шістдесяти тонн. Головне озброєння: ракетні пристрої великого радіусу дії, великокаліберні (150мм) автоматичні гармати, рідше замість ракетних пристроїв на збройових пілонах монтувалися лазери теплового спектру, аналогічні корабельним пристроям, що входили до складу комплексів «Прайд». Враховуючи ці особливості «Фалангери» слугували для знищення віддалених цілей (у тому числі і орбітальних), в ближньому бою вони достатньо часто виявлялися вразливими через низьку маневреність і нездатність вести вогонь важкими ракетами на дистанції прямого наведення, тому в ході бойових дій з урахуванням накопиченого досвіду, в підрозділах Альянсу отримала широке застосування практика так званих «бойових пар», коли кожен «Фалангер» супроводжувався легшим (30-40 тонн) «Хоплітом», який прикривав ведучого в ближньому бою, вів активну розвідку цілей, атакував укріплені пункти і техніку ворога, користуючись вогневою підтримкою ведучого. ]
. Зазвичай вони прикривали багатотонний «Фалангер» від раптової атаки, але прорахувалися, не передбачивши зухвалого стрибка, що дав можливість Наталі знести стіну і здійснити ракетний залп в єдине вразливе місце, розташоване в кормовій частині рубки важкої серв-машини.
Земцов оглядівся, повністю долучаючись до керування.
Пришестя пекла.
Інакше назвати картину, що відкрилася погляду, було неможливо.
Давно покинуте людьми, понівечене війною місто змикалося довкола вузькими ущелинами наполовину зруйнованих вулиць, сутінок яких безперервно освітлювали стробоскопічні спалахи гарматних черг або сліпучі факели ракетних запусків. Ворог вибрав ідеальне місце для висадки. Серв-машини, що зачаїлися серед бетонних конструкцій, не дадуть батальйону зім'яти їх одним масованим ударом, навпаки, зайнявши пануючі висоти вони зможуть утримувати позиції не один день... 
У похмурі думки Андрія встряв голос Наталі:
– Носій падає. Даю траєкторію.
Пульсуюча курсова лінія пошкодженого штурмового носія, що намагався зробити вимушену посадку, йшла круто вниз, зачіпаючи той квартал, де зачаїлися два «Хопліта». Цифри зворотного відліку, що вказували час неминучої катастрофи, нестримно бігли до нуля.
Рішення прийшло миттєво, воно здавалося очевидним.
Наталі, вони стрибнуть, щоб уникнути удару!
Зовнішні мікрофони передали оглушливий рев, а через мить жахливий удар потряс зруйнований мегаполіс, – це «Нібелунг» врізався в руїни, проламуючи стіни і перекриття; незліченні фонтани іскор, що супроводжували його вбивче падіння, раптом перетворилися на виверження вогненних гейзерів... здавалося багатостраждальне місто не витримає і почне руйнуватися, квартал за кварталом, рівень за рівнем, складаючись, ніби картковий будиночок, але насправді не витримали тільки ті будівлі, що знаходилися в епіцентрі катастрофи, – з важким гуркотом вниз почали осідати три неподалік розташованих хмарочоса, околиці відразу ж затягнуло білястим пилом, крізь клуби якого продовжував люто прориватися вогонь, що пожирав уламки штурмового носія.
Андрій виразно відчував, як під ступоходами його «Хопліта» вібрує перекриття рівня.
Немає гарантії, що витримає… – промайнула думка, і Наталі відразу ж підхопила її, повідомивши, що в реактивних прискорювачах ще залишився резервний запас пального…
Думка віддалилася і померкла, замість неї в свідомості з'явився інший образ: дві серв-машини ворога, що ховалися серед руїн, не витримали, здійснивши продування реактивних прискорювачів – вірна ознака того, що зсуви, які наближалися, примушували їх виконати стрибок…
Андрій чекав цього.
Він відчував: на облавку «Хоплітів» ворога функціонують «Одиночки», що ще не здобули достатнього бойового досвіду, – їхні дії виявилися легко передбачуваними. Земцов різко повернув управо, віддаляючись від місця загибелі «Нібелунга» і заразом відкриваючи лінію вогню.
– Вони почали маневр. – М'який голос Наталі вплітався в похмуру ритміку битви, що розгорався довкола руїн мегаполісу, немов шепіт ангела-охоронця, який незримо знаходився поруч:
– Вектор прискорення визначений. Дані попереднього наведення гармат опрацьовані.
...
Події, спресовані в декілька хвилин пекельного військового зіткнення…
Свідомість людини сприймала стрімкий потік даних лише завдяки нейросенсорному контакту з кібернетичною системою, саме вона дозволяла розтягувати секунди в суб'єктивну вічність, встигаючи реагувати на постійну зміну ситуації.  
…Два «Хопліта» злетіли над руїнами в ореолі сліпучого полум'я, що рвалося з дюз стрибкових прискорювачів, і відразу ж, не давши їм шансу завершити початий маневр Земцов розрядив обидві гарматні установки, – кожна працювала по своїй цілі, поливаючи снарядами поворотні платформи серв-машин ворога.
Уламки «Нібелунга» ще продовжували падати, пробиваючи бетонні стіни, неначе листи картону, а зверху, дошкульним металокерамічним градом раптом посипалися фрагменти збитих снарядами броньованих кожухів і механізмів поворотних платформ, – катастрофічне приземлення двом «Хоплітам» було стовідсотково гарантоване, і Земцов, відчувши як вхолосту клацнули електромагнітні затвори гармат, відвернув убік, подумки списавши ще дві бойові одиниці з рахунку серв-з’єднань Альянсу, що намагалися висадитися.
Дурний той пілот, який не використовує шансу якнайбільше пошкодити ворожі сервомеханізми, використовуючи тактику, не сподіваючись тільки на вогневу міць, – при тому розкладі сил, що намітився в цьому бою, Андрій за декілька хвилин зробив справді неможливе – успішно атакував «Нібелунг», який тепер вивергав клуби диму і язики полум'я, міцно застрягши в руїнах, виявив і ліквідовував позицію «Фалангера», а потім піймав на вимушеному стрибку два «Хопліта».
На цьому везіння закінчилося. Він відчував, що зарвався, і гнівний окрик полковника Ремезова, нагадував йому саме про це: будь-яка зухвалість має свої межі і свою ціну, «Хопліт» Земцова виявився дуже далеко від інших сил серв-батальйону, які в'язко, повільно просувалися вперед, під безперервним обстрілом, і лише він, з розрядженими ракетними установками і спорожнілими гарматами, немов заноза встромився в саме серце ворожого розташування, ламаючи чітко вивірений  план вторгнення.
Шанси, Наталі?
Секунда тиші.
Їх немає, Андрію.
Він не встиг поставити запитання – перед мисленим поглядом виник контур «Нібелунга» – штурмовий носій завис на рівні верхніх поверхів однієї з будівель, приймаючи на апарель два «Фалангери».
Передбачити сенс переданої картинки було нескладно: дві важкі серв-машини, що не володіли здібністю до стрибків на реактивній тязі, будуть транспортовані «Нібелунгом», на нижній рівень мегаполісу і під прикриттям гармат штурмового носія спробують розправитися із зухвалим пілотом.
Не дуже складне завдання, враховуючи те, що перезаряджені ракетні установки «Хопліта», навряд чи проб'ють лобову броню титанів, а п'ятдесятиміліметрові гармати, які в цей момент знову сховалися в бічних збройових нішах, дуже слабкі, аби серйозно пошкодити «Фалангера» у прямому зіткненні.
Головною перевагою легких серв-машин завжди була їхня маневреність, що давала можливість атакувати вразливі місця ворога, вогневій потужності тут протиставлялася швидкість, можливість робити короткі, ефектні стрибки, атакуючи цілі з вигідних позицій.
Його стрімкий ривок на середній рівень зруйнованого міста, коли реактивні прискорювачі підняли «Хопліт» Земцова до рівня ширяння «Нібелунга», дозволивши нанести останньому критичні пошкодження, на жаль вичерпав запас реактивного пального, а швидкісне маневрування в обмеженому просторі затиснутих руїнами проспектів було вельми проблематичним.
Якщо «Фалангери» вийдуть на нього «в лоб» – Андрію не жити – він розумів це зі всією очевидністю. 
Виходимо з бою?
Питання Наталі пролунало, ніби докір.
Ракетні комплекси перезаряджені. 
Уздовж проспекту, зриваючи уламки бетону із понівечених руїн, котився наростаючий рев, – це знижувався штурмовий носій, вибираючи місце для висадки «Фалангерів».
– Командире, де штурмовики? – Андрій поставив питання, не сподіваючись на втішні новини і не помилився.
– Земцов, твою матір... Вибита половина батальйону... Де тебе носить?!..
– Там, де потрібно. – Огризнувся капітан. Він розумів стан полковника Ремезова. Тому доводилося зовсім не солодко, батальйон зав'язнув на підступах до мегаполісу, машини маневрували фактично на відкритій місцевості, знаходячись під постійним вогнем із пануючих рівнів міста, де серед руїн розташовувалися ідеально захищені позиції серв-з’єднань Альянсу...
– Це ти «посадив» штурмовий носій? – Голос Ремезова нарешті пролунав як хотілось би, з належними нотками пошани.
– Я. Можу дати точне наведення на другий «Нібелунг».
– Передавай.
Яскраво-червоний вогник на індикаційній панелі сповістив, що Наталі вже транслює дані на командній частоті зв'язку.
– Фрайг... – вилаявся полковник оцінивши, як тісно штурмовому носієві в ущелині засипаного бетонним щебенем проспекту. – Що він робить?!...
– Пре на мене… З двома «Фалангерами» в десантному відсіку.
– Відійти зможеш?
– Реактивне пальне на нулі. Мені не зіскочити, комбате. 
– Що пропонуєш?
– Наводь штурмовики за моїм пеленгом. 
– З'їхав із глузду?
– Ні. Я виходжу. Рухатимуся в лоб «Нібелунгу». Якщо поталанить – проскочу між посадкових опор.
– Добре подумав?
– Немає часу, комбате. Я пішов. Вирішуй…
Земцов не бравував. У його душі давно не залишилося місця для безглуздих витівок. Гра зі смертю йшла по-чесному, і якщо його життя зараз розмінювалося на штурмовий носій укупі з двома «Фалангерами» Альянсу, тоді – так тому і бути. Відступати пізно, та і нікуди. Носитися по руїнах протягом доби, він не збирався. 
– Гепарди взяли пеленг. Тримайся!
Вперед Наталі!
«Хопліт» Земцова проломив уламок стіни, вийшовши на відносний простір проспекту.
Це було схоже на марення пілота, що з'їхав з глузду, в якого у голові нескінченно прокручуються нереальні з точки зору здорового глузду фрагменти боїв: легка серв-машина, набираючи швидкість, попрямувала вздовж напівзруйнованих фасадів будівель прямо в лоб сідаючому «Нібелунгу».
Андрій знав скільки гармат і ракетних шахт захищає носову півсферу носія, – башти головного калібру розташовувалися на бортах, і зараз були наполовину втоплені в броню через вузькість посадкового майданчика. Він ризикував, але робив це усвідомлено, не від відчаю, а скоріше в силу давно і міцно засвоєної істини: кращий спосіб захисту – це напад.
З-під куполу свинцево-сірих небес у вузьку розколину проспекту падало наростаюче виття, – це ланка «Гепардів» вийшла на пряму атаки, вони пікірували по пеленгу сигналу, який передавав «Хопліт» Земцова, – розрізнити «Нібелунг» серед безлічі хибних цілей, вогню пожарищ і перешкод, викликаних роботою фантом-генераторів, пілоти штурмовиків могли лише на дистанції прямого вогню, тому їм не залишалося нічого іншого, окрім, як точно виконати наказ командира батальйону, випустивши ракети по чіткому сигналу, який транслювала Наталі…
Ніхто з пілотів не здогадувався що в кіберсистеми «Хопліта» є власне ім'я.
Вони відпрацювали по цілі і злетіли вгору, геть від руїн, що огризалися вогнем зенітних комплексів... 

*       *       *
Зафіксований масований ракетний запуск...
Дистанція – півтора кілометри.
Підлітний час – вісім секунд...
Повідомлення вривалися в свідомість, заважаючи маневрувати.
Замовкни!
«Нібелунг» уже випустив посадкові опори. Складні механізми висували багатотонні шасі, забезпечені тандемною опорною частиною: дистанція скорочувалася і Андрій бачив як величезні литі колеса подалися вгору, поступаючись місцем «гойдалці» – так пілоти іменували зігнуті, схожі на короткі, широкі лижі дотичні поверхні.
Носова півсфера штурмового носія вивергала шквал снарядів, довгі черги вакуумних гармат били вздовж проспекту, постійно міняючи кут, тому снаряди розходилися віялом, руйнуючи дивом уцілілі стіни будівель, услід «Хопліту» мчала стіна розривів, така ж помаранчево-чорна біснувата перешкода, вставала на його шляху, осколки рикошетили, калічачи кожухи, один зі снарядів пробив захисну шкаралупу, під якою ховалася установка локаційної системи, і світ у очах Земцова на мить потьмянів, але Наталі миттєво перемкнулася на резерв… 
У правому ступоході щось аритмічно скреготало, зубовний хрускіт надламаного металу, віддавав болем у кожній клітинці мозку, бо він був серв-машиною, а вона була ним, – людина і кібернетична система сприймали один одного як дві половинки єдиного цілого...
«Нібелунг» торкнувся тверді.  
Важкий удар, виск перевантажених амортизаторів, сполохи статики на посадкових опорах, від пробою електромагнітів утримання, ліниві клуби пилу, що зметнулися вгору, видимі вібрації корпусу штурмового носія і вогонь носових гармат, що раптово вщух, – все це складалося в єдину картину: «Хопліт», що втратив швидкість зі зрешеченими кожухами, зірваними сегментами броні, волочучи  правий ступохід за інерцією увірвався в простір між посадкових опор і…
Вирубуй маяк!
Зроблено!..
Ракети, що раптом втратили орієнтир, мчали на висоті п'ятнадцяти метрів, якраз на рівні корпусу «Нібелунга».
Андрій мимоволі зіщулився, в передчутті смертельного удару. 
Бойові частини реактивних снарядів, якими оснащувалися «Гепарди», розроблялися для боротьби з космічними кораблями класу «крейсер», так що для них броня штурмового носія?
Втративши ціль, вони пішли по прямій… 
Дві секунди...
«Хопліт» Земцова, припадаючи на пошкоджений ступохід, марно намагався здолати відстань, що дорівнювала довжині ворожого модуля, ретируватися вбік не давали стіни будівель, які тісно змикалися, виходу вже просто не залишилося, але свідомість пілота продовжувала вперту боротьбу, прагнучи вирватися із зони тотального ураження. 
Даремно...
Андрій інтуїтивно розумів це, але змиритися не міг.
Невже все?
Пекельний гуркіт ударив раптово, склобетонне покриття проспекту вирвало з-під ступоходів серв-машини; «Хопліт» ще секунду стояв, ніби спіткнувшись на бігу, а потім почав повільно падати.
Низьке склепіння, утворене днищем штурмового носія, зненацька затягнулося великою павутиною тріщин, з яких бризнуло сліпуче полум'я, – це важкі ракети пропалили обшивку «Нібелунга» і випустили всередину корабля вторинні бойові частини начинені таугерміном.
Вибухова хвиля від численних розривів змусила похитнутись потужні цокольні поверхи будівель, уламки штурмового носія вдарили по фасадах, перетворюючи вцілілі частини споруд на гори димного щебеню, все довкола миттєво заволокло хмарами пилу і клубами диму...
З’ясована і багато разів перевірена війною істина: «людині немає місця там, де в смертельній сутичці сходяться бойові кібермеханізми», в цей момент стала справедливою і для самих машин; масований ракетний удар, що розколов штурмовий носій на безліч потворних уламків не пощадив «Фалангерів», які знаходилися всередині «Нібелунга»,  «Хопліт» Земцова, відкинутий ударною хвилею, виявився затиснутим між великими, провислими на оголеній арматурі, фрагментами стіни найближчої будівлі і багатотонному сегменті броні, що навскоси встромився в рубку серв-машини. 
Роздертий метал зяяв глибокою рваною раною, крізь яку всередину проривалося тьмяне світло похмурого полудня…
Андрій ледь сприймав те, що відбувається – його свідомість то згасала, то поверталася знову, сприйняття реальності стало уривчастим, але в секунди просвітління він продовжував інстинктивно боротися, тому що по іншому не міг, не умів...
Наталі…
Мислений поклик бився, пульсував крихітною яскраво-червоною цяткою, пом'ятий гермошолом із тріснутим проекційним забралом продовжував функціонувати, підтримуючи зв'язок пілота і покаліченої машини.
Тиша.
Вона мовчала.
Андрій болісно змістив голову, намагаючись детально розглянути стан понівеченої рубки.
Більшість екранів ощирялися уламками пластика, рідкі індикаційні вогні на розрубаних, деформованих приладових панелях цвіли похоронним візерунком: вони дивилися на Земцова з сутінку, наче злісні очі стерв'ятників, що забралися в рубку, чекаючи, коли людина віддасть Господу душу.
Химерні асоціації, що виникали в свідомості, не мали нічого спільного з реальністю, окрім тужливого відчуття наближення смерті.
Чи був він пораненим?
Андрій не відчував власного тіла, тільки непомірний тягар давив на груди, та глухий біль пульсував у голові.
Катапультування...
Його пальці наосліп потягнулися до важеля, але замість механічної рукояті, рука наштовхнулася на перешкоду із зірваної приладової консолі.
Ні. Не дотягнутися… 
А чи є сенс?
Наталі?
Це була вона. Голос, що прорвався в свідомість Андрія, неможливо сплутати з чим-небудь іншим.
Марення? Може кіберсистема «Хопліта» зуміла відновити функціональність, задіявши дублюючі, резервні схеми програмно-апаратної архітектури?
Наталі... – Свідомість то занурювалась у туманний серпанок небуття, то поверталася знову. – Наталі.. катапультуй ложемент… Я знаю... Ти мене... чуєш…
Немає сенсу Андрію. Не йди. 
Що означає «не йди»?
Війна закінчилася… Для нас. Залишайся. Тобі не знайдеться місця в світі, що змінився. Як і мені…
Я поранений?
Ти спливаєш кров'ю. Система життєзабезпечення безсила.
Катапультуй ложемент!.. – Раптовий напад люті прояснив свідомість.
Не можу... Вибач мені... 
Вогненна спіраль з'явилася серед чорноти, вкутуючи розум, угвинчувалася в мозок, гасячи свідомість.
Смерть не страшна.
Він знав, що так станеться, рано чи пізно…
Його не знайдуть під уламками «Нібелунга». 
Він залишиться тут. Навік. Разом із покаліченою Наталі, яка насправді – частина його власного его...
Остання думка.
Морок...                                                                           

*       *       *
Світло пробилося раптово.
Воно різко, неприємно обпекло очі, Андрій інстинктивно примружився, насилу розуміючи, що продовжує усвідомлювати самого себе.
Останні секунди бою, як і уривчасті думки металися в свідомості, він не міг зрозуміти де знаходитися…
Очі.
Я бачив світло.
Спалах.
Сліпучі білі стіни, яскраві, до веселкових кіл на сітківці...
На тлі білизни поступово почали проступати деталі інтер'єру. 
Через деякий час йому вдалося роздивитися стіни, що сходилися під кутом, частину стелі, що світилася нестерпний сяйвом, якісь прилади, що здійснювали ритмічні механічні рухи.
Свідомість раптом затьмарилася і знову почала згасати. 
…
Її туманний образ плив над безоднею.
Наталі... Чому ти зрадила мене?..
Вона не обернулася.
Ефемерна фігура раптом почала зникати, приймаючи інші форми, і поступово Андрій зрозумів, що лежить і дивиться на спину людини, що схилилася над приладовим комплексом.
– Де... я?
Питання було схоже на сиплий незрозумілий хрип, але людина відреагувала миттєво, відразу обернувшись на голос.
– Прийшов до тями, капітане? – Високий бородатий чоловік років п'ятдесяти, широко посміхнувся. – В сорочці ти народився Земцов. 
Він із зусиллям піймав погляд незнайомця.
– Лежи, лежи… Тобі зараз рухатися забороняється. Говорити також. 
Німе запитання не зникало з обличчя Андрія. Воно прозирало в погляді настільки красномовно, що людина в білій стерильній уніформі лише похитала головою, подумки засуджуючи невгамовного капітана.
– Все нормально. Ти на облавку госпіталю. Вже, до речі, два місяці. – Бородате обличчя наблизилося. – Тебе випадково знайшли під уламками «Нібелунга». Пошукові групи прочісували квадрат у пошуках залишків кібермеханізмів, коли раптом запрацював аварійний маяк твого бронескафандра. Компіхи витягнули тебе зі зруйнованої рубки «Хопліта». Можу сказати одне: ще трохи і ти б помер від втрати крові. Взагалі, з такими пораненнями не живуть, навіть при сучасному рівні медицини, але ти викарабкався. Отже заспокойся. 
Земцов із зусиллям видихнув, відчуваючи як болісно ворушаться його потріскані губи:
– Наталі?.. Її… витягнули?..
– Не розумію про кого йде мова. Все, капітане, тобі не можна ні ворушитися, ні говорити, а тим більше – нервувати. Спи. Набирайся сил. – Обличчя раптом віддалилося, пролунало клацання і реальність знову померкла, закутуючись солодким серпанком забуття.

*       *       *
Про те, що війна закінчилася Земцов дізнався тільки після виписки з госпіталю.
Космопорт рідної планети – Еліо, зустрів кульгавого капітана, що спирався на ціпок, діловою, буденною метушнею.
Андрій зупинився, не доходячи до зони митного контролю. 
Він неначе потрапив у інший світ. Все виглядало несправжнім, якимсь казковим, ляльковим. 
Звідки взялося величезне місто, що тяглося до хмар, квартали якого чітко проглядалися через товстий пластик прозорого куполу, який утворював склепіння космопорту?
Невже це Раворград?  
Пам'ять Андрія зберігала абсолютно інший образ – циклопічна воронка зі скляними краями і калюжами мертвої стоячої води на дні, повалені концентричними кругами Равори [3 Равори – знаменита деревовидна рослинна форма планети Еліо. Дерева сягають п'ятдесятиметрової висоти, як правило, ростуть на мілководді, в затоках морів та океанів планети. У нічний час вони світяться, неначе крона і стовбур дерева огорнуті ніжно-багряною аурою, – такий ефект створюють мікроорганізми особливого виду, що співіснують у тісному симбіозі з Раворами. ]
, і сіра поземка з радіоактивного попелу… – ось якою він запам'ятав столицю Еліо при останніх відвідинах планети.
Тепер, куди не глянь, ніщо не нагадувало про війну... ніби її і не було взагалі.
Земцов відчував, як починає протестувати свідомість, відмовляючись сприймати реальність, уперто накладаючи на неї ті образи, які зберігала пам'ять.
Хтось проходячи мимо випадково штовхнув його. 
Андрій підвів голову.
Молодик навіть не зупинилася, аби вибачитися за незграбність – він просто попрямував далі у своїх справах, вливаючись у людський потік…
Це він закляк, ніби пам'ятник, вирваний з далекого, незгладимого минулого і навіщось встановлений тут, прямо посеред людської тисняви.
…
Деякий час опісля, пройшовши формальності в зоні митного контролю, Земцов, що все глибше занурювався в незвичні для себе почуття і думки, раптом зіткнувся з новими і знову-таки несподіваними обставинами свого повернення на батьківщину.
Відразу за турнікетом його, як виявилося, чекали.
– Андрію Миколайовичу? 
Він зупинився, обернувшись на голос.
До нього поспішав доволі повний, лисуватий чоловік у темному костюмі, бездоганно підігнаному по недоладній (з точки зору військового) фігурі.
Спереду і ззаду не відстаючи ні на крок, рухалися, розсікаючи натовп прибулих пасажирів, двоє молодих людей.
Напевно помилилися. – Андрій повернувся, аби йти далі, але його невблаганно наздогнав той самий голос:
– Капітане Земцов? Та зачекайте ж!..
Він знову зупинився, спираючись на ціпок. Натовп обтікав їх з усіх боків, але дужі хлопці, що супроводжували товстуна, зупинилися наче два хвилерізи. Їхні обличчя зберігали спокійну байдужість до всього, що відбувається довкола.
Опинившись біля Андрія товстун нітрохи не бентежачись простягнув йому вологу від поту долоню.
– Мене називають Ебрахам Парт. Я адвокат. В даний момент представляю інтереси будівельної компанії «Нове Століття». – Відрекомендувався він.
– Я не розумію… – Земцов відчував себе вельми незручно. Виявляється він відвик від елементарного спілкування з цивільними людьми, відвик настільки, що мимоволі розгубився, не знаючи як поводитися і тому почав злитися, безпідставно, але...
– Зараз я вам усе поясню. – Ебрахам витер лоб величезною носовою хустиною. – У мене на стоянці машина, можливо ми порозмовляємо там, – він недвозначно обвів поглядом тисняву, що панувала довкола.
– Так, якщо нам є про що розмовляти. – Насилу стримуючи незрозуміле роздратування, відповів Андрій.
– Повірте – тема для розмови є і вельми цікава для вас, Андрію Миколайовичу, вельми цікава… – він поплескав по плечу одного з охоронців і той мовчки попрямував до виходу з будівлі космопорту, безцеремонно розсікаючи натовп.

*       *       *
Ебрахам не збрехав – на чималій стоянці перед будівлею космопорту їх дійсно чекала машина (не сервомеханізм, як звик асоціювати термін «машина» Земцов, а щось середнє між автомобілем і флаєром), – сяючий каламутним глянцем свіжої заводської фарби комфортабельний зразок мирного застосування сучасних технологій.
Андрій сів у салон, відчуваючи двоякі почуття.
У його свідомості поняття «комфорт» і «функціональність» ніяк не поєднувалися один із одним. Або одне, або інше. Бойова техніка знала лише поняття функціональності і нічого більше, а тут капітана раптом охопили запахи натуральної шкіри, коротке шипіння пневмоущільнювача відсікло всі вуличні шуми, беззвучно запрацював двигун і машина плавно, без ривка зрушила з місця, набираючи швидкість.
– Куди ми їдемо? 
– До вас додому. – З хитрою посмішкою відповів Ебрахам, але насолодитися очікуваним ефектом у нього не вийшло, – Земцов просто знизав плечима, не висловивши ні в жесті, ні в погляді жодних емоцій, хоча його і надалі продовжувала злити незрозуміла двоякість ситуації.
Мимо за тонованим склом машини пропливали величні панорами мегаполісу, місто приголомшувало своїми розмірами, Андрій дивився на ступеневі будівлі, що тягнулись до хмар, складну мережу прокладених між ними багаторівневих автомагістралей, по яких рухалася текуча річка вогнів від десятків тисяч машин і мимоволі задавався питанням: звідки все це?
У його свідомості, світовідчутті як і раніше переважала війна, він довгі роки не бачив нічого окрім руїн розорених планет, в ньому не було ані краплини творчого почину, душа Андрія, що одного дня закам'яніла, заледенівши в ту мить, коли він стояв тут, у Раворграді, на краю велетенської радіоактивної вирви, не могла ось так одразу, раптом повернуться назад, у тепло безтурботного дитинства... та і взагалі, чи можливо це?
У його думки вторгся голос Ебрахама:
– Я бачу ви в деякому замішанні, Андрію Миколайовичу?
Земцов здригнувся, повернувши голову.
Поблажлива посмішка. Ледве помітна, ретельно, звично захована, не видима нікому, окрім Андрія, чиє сприйняття було дуже загостреним, пронизливим…
– Чому ви усміхаєтеся? – Запитав Земцов, змусивши збліднути огрядного адвоката.
– Даруйте... – Знітившись пробурмотів той. – Я не...
– Не думали, що зауважу? – Цього разу губи капітана злегка скривилися. – Так, ви маєте рацію... Я багато чого не розумію. Це не той світ, який запам'ятався мені. Але розбиратися в людях мене навчила війна. – Він уже розмовляв не з Ебрахамом, а з самим собою, – Там нам відводилися хвилини, аби пізнати один одного. 
У салоні запанувала незручна пауза.
– Дозвольте я поясню вам деякі моменти, – тепер Ебрахам говорив обережно, прагнучи зважувати кожне слово. З якоїсь причини він був украй зацікавлений у прихильності Земцова і докладав усіх зусиль, аби завоювати її.
– Спробуйте. – Знизав плечима Андрій. Відверто, йому було все одно, хто і як введе його в курс теперішнього стану речей. 
– Я бачу, ви дивуєтеся, дивлячись на місто?
– За моєї пам'яті тут знаходилася величезна вирва, що залишилася після орбітального бомбардування Еліо.
– Так. – Ебрахам кивнув. – Наскільки я знаю вам було сімнадцять років?
Земцов просто мовчки кивнув у відповідь.  
– Ви повинні зрозуміти, Андрію Миколайовичу, життя всі ці роки не стояло на місці. Система Еліо лише в перші п'ять років війни знаходилася безпосередньо в зоні бойових дій, потім фронти перемістилися в інші сектори космічного простору, а на планеті практично відразу після зняття блокади почалися відновлювальні роботи. Чверть століття – солідний термін. За цей час відбудувався не лише Раворград, виросли інші міста. Я вже не кажу про промисловість, яку відроджували в першу чергу.
Земцов, слухаючи пояснення, дивився у вікно.
Інша, паралельна реальність, яка, як виявилося, співіснувала зі страшними буднями війни... Тут зростали новобудови, народжувалися діти, люди жили цілком інакше, сприймаючи війну як якусь абстракцію, щовечірнє страхітливе шоу на каналах новин…
А хіба ми не за це проливали кров?..
Думка правильна, здорова, але чи прийме розум нову реальність? 
Андрій розумів, – потрібен час. Як у перші місяці війни його душа гинула під гнітом жаху, від постійних смертей, надлюдських зусиль, неприйняття жахливої вселенської несправедливості, так і тепер їй доведеться повільно відживати, вбираючи крупиці тепла...
Він мислив і відчував по різному. 
Дисциплінована свідомість щосили намагалася зрозуміти оточуючу реальність, а в душі як і раніше панував холод.
Вся пишність Раворграда здавалася іграшковою, крихкою, – він мимоволі думав про те, що планетарне з'єднання серв-машин може стерти це місто за лічені дні...
Ні. Війна закінчилася. Минуле вже не повернеться.
Чи міг він переконати себе в цьому?
Дуже малим виявився відрізок суб'єктивно усвідомленого часу, який минув із моменту останньої відчайдушної атаки на штурмовий носій Альянсу, і на цю хвилину, ще свіжі гострі дотики смерті, надто багато шрамів у душі... 
Він повільно, але постійно підводив себе до думки про безповоротність змін, що принесла в його свідомість війна.
Аби відвернутися від гнітючих думок він обернувся і запитав:  
– Тепер детально поясніть, навіщо я вам знадобився?
Ебрахам з готовністю кивнув. Він чекав на це питання і був готовий відповісти на нього.
– Річ в тому, Андрію Миколайовичу, що ви вельми заможна людина. 
Земцов здивовано підняв брову. Подібна заява здавалася абсурдом. Який статок можна здобути на війні?
– Ви здивовані, але проте, я не брешу. Ваш поточний банківський рахунок являє цифру з шістьма нулями. 
– Мільйон?
– Чотири мільйони. 
– Звідки?
Адвокат докірливо похитав головою.
– Невже ви не читали паперів, які давало вам на підпис командування?
– Деякі читав. Але в більшості випадків було не до того.  
– Добре, що мене уповноважили вас зустріти. Інакше знайшлися б шахраї, які… – він затнувся, наразившись на крижаний погляд Земцова. – Добре, давайте по суті. Після зняття блокади з Еліо, коли на планеті почалося мирне життя, військове керівництво, зокрема адмірал Вербицький, який як вам напевно відомо, є зараз законно обраним президентом Еліо, видав указ, в якому визначалися суми грошового забезпечення, для всіх родів військ. Найвищі суми місячного заробітку виділялися для пілотів серв-машин, спеціальних загонів космічного десанту і офіцерів флоту. Крім того була введена система грошового преміювання за знищення ворожої техніки, і ви, волею обставин знову-таки попали в найвищу категорію – як ви напевно здогадуєтеся кожна підбита вами серв-машина Альянсу приносила від двох до п'яти тисяч кредитів…
Кожна підбита серв-машина…
Андрій помалу почав розуміти суть сказаного, спробував навіть уявити, подумки порахувати, скільки бойових буднів прожито, скільки було на його рахунку знищених серв-машин?
Марно. Пам'ять зберігала інші спогади, а за цифрами слід звертатися в штаб флоту.
– І куди потрапляли «зароблені» мною гроші? 
– Ви підписали договір, відповідно якого всі суми, що належать вам, автоматично зараховувалися на особовий рахунок в центральному банку Еліо. Але ви розумієте... гроші, особливо в період інтенсивного відновлення планети, повинні працювати, тому вам на підпис два десятиліття тому був запропонований пакет документів, де фінансовий відділ флоту пропонував вам вибрати компанію, яка вкладала в справу накопичення, не лише розвиваючи інфраструктуру Еліо, але і примножуючи капітал.
– Так, щось пригадую. 
– Ви обрали будівельно-промислову групу «Нове Століття» і можу сказати – не помилилися в своєму виборі.
– Тому ви зустрічали мене в космічному порту?
– Так. – Кивнув Ебрахам. – Керівництво «Нового Століття» вельми цінує всіх своїх вкладників, особливо таких як ви.
– Нас багато?
– Одиниці... – похитав головою Ебрахам. – Три десятиліття війни... – Він затнувся підбираючи слова, але Земцов зрозумів недомовлену думку.
– Мало кому вдалося вижити? З першого покоління, що зустріло війну?
– Декілька десятків чоловік. Разом із адміралом Вербицьким.
Андрія приголомшила названа цифра.
У пам'яті сірою хмарою сколихнулися спогади про той час, коли систему Еліо блокував флот Альянсу, а сама планета була піддана регулярним бомбардуванням і спробам штурму.
Він не міг пригадати облич, від них, як і від Наталі, залишилися просто примарні фігури.
Декілька десятків чоловік із цілого покоління… Інших поглинула війна...
Погляд Земцова мимоволі повернувся до панорами багатомільйонного міста.
– Не всі пішли на фронт, Андрію Миколайовичу. – Перехопивши його погляд пояснив Ебрахам. – За статистикою тільки тридцять відсотків населення Еліо брало безпосередню участь у бойових діях після зняття блокади. 
Поки вони розмовляли машина минула половину мегаполісу, слідуючи магістралями нижніх рівнів і знову виїхала на околицю, де будівлі циклопічними рівнями збігали донизу, а біля підніжжя сірого цоколя (на якому власне і покоїлося велетенське місто), починалися лісопаркові зони.
– Ми взяли на себе сміливість підшукати вам будинок. Саме будинок, а не квартиру, Андрію Миколайовичу. Він розташований у десяти кілометрах від цоколя, в лісопарковій зоні. Побудований зовсім недавно, – «Нове Століття» зараз займається спорудженням елітних селищ і невеликих міст-супутників. Можете не сумніватися, вам сподобатися. Все побутове устаткування на найвищому сучасному рівні…
– Що ви хочете від мене? Конкретно? – Земцов звик реально дивитися на речі, такого поняття, як поклоніння перед грошима, він просто не знав, тому справедливо спрогнозував, що всі події , які відбуваються з ним мають під собою практичну суть.
– Мені здавалося трохи передчасно говорити про справи. – Обережно спробував ухилитися від прямої відповіді адвокат.
– Давайте не ходитимемо довкола. Без толку. 
Ебрахам зітхнув.
– Добре, якщо ви наполягаєте – перейдемо до ділової частини. Чотири мільйони двісті тисяч, – це чималі гроші навіть для компанії з мільярдним обігом капіталу. Мої працедавці не хотіли б ухвалення поквапливих рішень з вашого боку. Перш ніж приймати рішення, залишити кошти в компанії, або перевести їх на особовий рахунок, вам слід ознайомитися з діяльністю «Нового Століття». Можливо ви захочете стати акціонером...
– Коротше, проблема полягає в тому, що я повернувся? 
Ебрахам похитав головою.
– Ви дуже жорстко ставите питання, пане Земцов.
– Жорстко але вірно. Адже я не помиляюся – проблем з капіталами тих, хто загинув, не виникає, вірно? 
– Ви судите навіть не ознайомившись...
– Добре. Можете не продовжувати. Суть я зрозумів. Мені дійсно необхідно поміркувати. 
– Це розумне рішення... – Ебрахам відвернувся, крадькома промокнув хусткою бісеринки поту, що виступили на лобі. Вочевидь він звик до спілкування з клієнтами іншого сорту.
– До речі, ось ми і приїхали. – Не зумівши приховати свого полегшення повідомив він, коли машина пересікла межу селища і, минувши декілька обгороджених високими парканами будинків, пригальмувала біля воріт двоповерхової будови, охайної, критої полімерною черепицею, оточеної садом.
– Сподіваюся ви залишитеся задоволеним. – Ебрахам мабуть вирішив не продовжувати розмову і не покидати машину. – Всі пристрої доступу налаштовані на ваші біометричні дані, які ми отримали з госпіталю. Вся автоматика всередині будинку керується голосом, але ви у будь-який момент можете змінити налаштування на свій розсуд. У центральному терміналі домашньої кіберсистеми ви знайдете детальний фінансовий звіт і координати офісів «Нового Століття». 
– Добре. Спасибі що зустріли і підвезли. – Андрій торкнувся сенсора, і двері машини беззвучно слизнули вгору. – Я прогляну звіт і прийму виважене рішення. – Пообіцяв він.


*       *       *
Будинок з першої ж хвилини викликав у Земцова відчуття порожнечі і настороженості.
Він втомився. Нерви були виснажені, надто багато подій спресувалося в короткий проміжок часу, до того ж після довгого перельоту про себе знову нагадало поранення, – крутилася голова, ділянки регенерованої шкіри та імплантованих у ході декількох операцій суглобів, знову здавалися чужими, чужорідними, коліно згиналося із зусиллям, хотілося вимитися, відскребти з себе неіснуючу багнюку... 
Гучна, в'язка тиша оточила Андрія.
Прислухаючись до власних відчуттів, він раптом зловив себе на думці, що не звик бути один.
Самотність на війні означала смерть близьких людей, несправність бойових систем, що оточують тебе, і тому гучна тиша кімнат викликала напади підсвідомого дискомфорту, якогось незрозумілого остраху, неначе довкруги все дійсно вимерло, і він залишився повністю один.
Наталі...
Імплант у правій скроневій області судорожно блимнув індикатором, але відповіддю була лише мертва тиша…
Він сів у крісло, оглядаючи вітальню.
Шикарне меблювання не викликало у нього взагалі жодних емоцій.
Єдине, що привернуло пильну увагу Андрія, був термінал домашньої кібернетичної системи.
Керується голосом... – пригадав він.
– Система. – Звернувся Земцов до невидимих оку, чуйних мікрофонів, які, як він розумів, були присутні в будь-якому приміщенні і могли вловити навіть шепіт.
Андрій не помилився, передбачаючи, що зразок його голосу заздалегідь записаний на носіях інформації, – високотехнологічна система відреагувала миттєво:
– До ваших послуг, господарю. – Голос домашньої кібернетичної мережі покоробив капітана: у ньому виразно відчувалися сухі металеві скреготливі нотки, наче ті, хто записував аудіоряд, прагнули підкреслити, – з тобою розмовляє машина, бездушний, але старанний агрегат, дистанційований від людини непереборним бар'єром відчуженості.
Для Андрія це пролунало, як знущання.
Раптова туга, змішана з гіркотою, захлеснула розум.
– Вимкни аудіоряд. Команди транслюватимуться через пряме з'єднання. 
Незримі пристрої відтворення миттєво замовкли, але іскра імпланта марно мигала індикатором порту віддаленого доступу.
На інформаційному екрані розташованому у вітальні терміналу з'явився скупий напис:
Нейросенсорний контакт неможливий. Відсутнє адекватне програмне забезпечення.
Відчуття тужливої самоти стало тільки сильнішим.
Війна. У всьому винна війна. – Огризнувся мислений голос. – Дуже довго я проіснував серед кібернетичних механізмів, одухотворяючи їх нарівні з людьми, вимірюючи діями кіберсистем душі їхніх творців.
Пригніченість не минала. Здоровий глузд тонув у ній, свідомість ніби знущаючись висмикувала з пам'яті фрагменти боїв, підставляючи на місце Наталі цей бездушний голос, що деренчав металом:
До ваших послуг, господарю... Ракетні комплекси перезаряджені. Чи бажаєте обрати ціль?..
Нісенітниця. Марення.
Я здичавів на війні, в буквальному розумінні, тікаю від людей і чекаю чогось надприродного від машин…
Ну, приходь до тями, капітане. Ти дома. Ти багатий. Ти залишився живим…
Прокляття.
Думки, емоції – все змішувалося, переходячи з однієї крайності в іншу. 
Відчуття глобальної порожнечі не відпускало, воно ставало тільки різкішим, гострішим.
Я відвик жити поза нейросенсорним контактом, мені нічим заповнити порожнечу. 
Андрій справді не уявляв, що слід робити, як жити далі, чим зайняти себе, врешті-решт?... 
Він встав, походив будинком, заглядаючи у велику кількість кімнат, розташованих на двох поверхах, потім вийшов у сад, вдихнув пряне вечірнє повітря.
Пригадалися запахи десятків інших планет, де до ароматів рослинності незмінно домішувалися інші флюїди: ніздрі Земцова трепетали, він інстинктивно прикрив очі в хворобливій мані, – ось зараз зашипить пневматика і відчиниться апарель, на нього повіє збройовим мастилом, їдким нетривким запахом, що залишився від видаленого з вторинного контуру системи охолоджування реактора конденсату, потім за спиною почується присвист працюючих сервоприводів, відчутно здригнеться земля, і в свідомість увірветься її голос:
Я готова, Андрію. 
Наталі... 
Чому ти зрадила мене в останньому бою? Чому не дозволила спрацювати механізмам рятувальної катапульти? Чому чекала, поки я спливу кров'ю в блаженному спокої?
Йому здавалося, що він знає відповідь.
Це був останній бій. Вона не хотіла розлучатися з ним, але хіба це виправдовувало її вчинок? 
Навіки залишитися вдвох, зберегти його душу і свідомість на штучних нейромережах... – ось що на думку Земцова намагалася зробити Наталі, котра рятувала його в критичних ситуаціях. Андрій чітко розумів – якщо вона змогла відновити вторинні ланцюги керування, це означало, що в її силах було катапультувати ложемент або подати сигнал біди, але ні... Вона вчинила навпаки.
Душа боліла, знемагала від думок, але слово «зрада» не хотіло вкорінюватися в голові.
Я сам винен у тому, що сталося. Якби, як годиться, в строк піддавав нейромодулі частковій стерилізації, тоді… 
…тоді у тебе б не було Наталі, не дожив би ти, капітане, до цього злого вечора, не дихав зараз ароматами Еліо. Твій обгорілий бронескафандр уже років десять як вростав би в землю де-небудь. на безіменній планеті, повільно руйнуючись разом з рештками понівеченого «Хопліта»...
Земцов розплющив очі.
Йому було нестерпно важко, але пробачити Наталі він не міг, як не міг з невимушеною легкістю прийняти новий світ, відмовитися від війни, яка продовжувала жити в його свідомості.
…
Він повернувся у будинок, безцільно хлопнувши тонкими прозорими дверима, що вели в сад. Склопластик відповів ображеним дзвінким звуком.
– Системо, голос!
– До ваших послуг, господарю.
Він знав тільки один випробуваний засіб від туги, – якщо не можеш впоратися з собою, не знаходиш заспокоєння в душі, – працюй. Працюй, аби забутися, відсунути на другий план глобальні проблеми, заповни розум нагальними завданнями...
– Всю доступну інформацію стосовно діяльності компанії «Нове Століття» на термінал мого кабінету, – піднімаючись сходами, скомандував Земцов. – Далі, – повний фінансовий звіт стану банківського рахунку за останні п'ять років. І каву. 
– Що-небудь ще, господарю? – Бездушна улесливість голосу дратувала Андрія.
– Ні! 

*       *       *
Можливо він дійсно з'їхав з глузду. 
В його становищі інша людина знайшла б спосіб скинути напругу, забутися, абстрагуватися від проблем. Ти вижив, ти багатий, незалежний, ти переміг – що ще потрібно? Йди до людей, до тих, за кого ти боровся, напийся, врешті-решт, скуштуй всього, про що встиг забути серед тяжких, кривавих військових буднів.
Андрій здригнувся.
Від думок, що промайнули, по шкірі продер озноб. Що він відчув, уявивши себе п’яним до втрати свідомості?
Всередині працювали інші інстинкти. Виявляється його підсвідомість давно засвоїла, що головною, найбільшою цінністю є розум.
Потреба в щоденному нейросенсорному контакті з кіберсистемами не просто змінила його спосіб мислення... задумавшись, Земцов раптом зрозумів: глушити, отруювати нервові тканини, нехай навіть найдорожчими, вишуканими напоями, що містять алкоголь або чимось гіршим, він просто не зможе… 
Потрібно було вижити, повернутися, аби усвідомити наскільки сильно він змінився, побачити, що в душі живуть свої, сокровенні цінності, а підсвідомість ґрунтується на абсолютно невідомих для звичайної людини інстинктах.
Те, що допомогло вижити в незліченних боях, тепер оберталося відчуттям власної ненормальності.
Так не повинно відбуватися. Я частина цього світу. Я воював за нього.
Ще не вийшовши за межі чотирьох стін комфортабельного кабінету, Земцов зрозумів, що бреше собі. 
Виявляється його розум набув властивість запам'ятовувати найдрібніші деталі того, що відбувається довкола, – розум не міг вийти із звичного ритму мілісекунд, він оцінював те, що відбувається на рівні підсвідомості, фотографічно запам'ятовував побачене, а потім, навряд чи відчуваючи перебіг процесу, аналізував весь об'єм отриманої інформації, вибудовуючи чітку картину розуміння довколишньої післявоєнної дійсності, де виросло не одне і не два покоління людей, що не знали війни, з іншою психологією, іншим світоглядом, для яких він – людина з минулого, уламок війни, такий же чужий, незрозумілий, моторошнуватий, як встановлений на постаменті, оснащений пояснювальними табличками вигорілий дотла остов серв-машини.
Розуміння прийшло, як спалах, але Андрій не опирався, лише все гостріше відчував: йому як повітря не вистачає другої складової... кібернетичної системи.
Неначе він втратив половину самого себе.
Напевно не поодинокий випадок. – Подумалося Земцову. – Напевно психоаналітики можуть поставити мені якийсь діагноз.
Від такої думки знову стало неспокійно на душі.
Займися, нарешті, справою. – Огризнулася у відповідь підсвідомість. 

*       *       *
Наближалася опівніч, коли він завершив аналіз доступної через комп'ютерну мережу інформації.
Мозок продовжував працювати, як у бою, чітко, недвозначно трактуючи факти, фіксуючи умовиводи, вибудовуючи ланцюжки причин і наслідків, – виявляється, зіткнення з сервомеханізмами Альянсу навчили його розум не лише обробці даних на тактовій частоті бойових співпроцесорів, але і… психології, адже кожен бій був психологічним поєдинком із ворожим пілотом, або ще гірше – матрицею давно загиблої людини, що збереглася на носіях «Одиночки».
Для себе Андрій зробив один висновок: мотивація людських вчинків однакова, що на війні, що в мирному житті, але самі дії несуть різну міру гостроти і свободи прояву почуттів, що керують людиною.
Все залишалося на своїх місцях: і честь, і совість, і страх з ненавистю, підлість і благородство, але там, серед пекла техногенного протистояння, де життя висить на волоску, людина розкривається, немов палючий вітер смерті здуває з неї тонкий, оманливий маскувальний шар «хамелеона».
У мирному житті все інакше. 
Тут почуття заховані глибоко, вони сильні, незмінні по суті, але скуті багатьма «не можна».  
І до цих «не можна» – чи то буква закону або психологічний комплекс, – кожен пристосовується по-своєму, рідкість, коли людина поводиться відкрито, більшість же шукає лазівки, блукаючи в півтонах, прагнучи до потаєних цілей, не відкриваючи свого єства, або, не витримавши, занурюються в метушню буднів, ковзаючи по шляху найменшого спротиву.
Звичайні люди, звичайне життя, якого його позбавила війна.
Не суди і не судимий будеш.
А що ж робити?
В даний момент Андрій думав не про людей взагалі, і навіть не про населення Еліо зокрема.
Його думки були спрямовані на керівництво компанії, де два десятиліття крутилися запрацьовані його кров'ю гроші.
Мирне життя…
Звичайно він не зміг зупинитися на загальнодоступних фактах, – із його знанням кіберсистем, інтуїтивною звичкою до контакту з ними, було б наївно вважати, що Земцов не копне глибше, виходячи за кордони дозволеного, вглиб корпоративної мережі, де зберігалися дані іншого сенсу, не завжди реальні, але й переважно такі, що суперечили офіційній статистиці.
Виявляється на війні можна заробляти, до того ж непогано.
Сфера будівельної діяльності була лише зручним маскуванням, своєрідним дахом, під покровом якого процвітав інший бізнес.
Андрій досить глибоко вникнув у його структуру, аби, співвіднести тіньову діяльність «Нового Століття» з останніми жорсткими постановами президента Еліо, спрямованими на відновлення законності, і зробити єдиний висновок, до якого ймовірно ще не доперли аналітики кримінально-комерційної структури: у них залишились лічені дні. Нові закони, покликані приборкати дикий бізнес, пророслий на кривавій ниві війни, здалися Земцову справедливими. Він не сумнівався і в дієздатності існуючої влади – Антона Едуардовича Вербицького, свого ровесника, колишнього адмірала флоту, а нині – президента Еліо, він знав особисто і поважав як порядну, чесну людину.
Адмірал церемонитися не буде. – Подумав Земцов, втомлено прикривши очі. – «Нове Століття» справді зарвалося, сподіваючись на продовження хаосу. Це значить, що активи «будівельної» фірми незабаром будуть арештовані, разом із керівництвом, якщо вони не встигнуть вивести капітали і сховатися в невідомому напрямі.
Гроші.
Незвичне слово. Він відзвичаївся від нього.
Ось і перша нотка мирного егоїзму змійкою вкралась у свідомість: потрібно терміново, не витрачаючи ані хвилини, перевести особистий капітал на рахунок у центральному банку Еліо.
Він не збирався продовжувати війну.
Держава сама впорається з поставленими завданнями, без його допомоги і участі. 
Тут із самим собою б розібратися, – подумки зітхнув Земцов. 
Розплющивши очі, він поглянув на годинник.
Далеко за північ.
Офіс «Нового Століття» відчиняється в дев'ять.
Андрій уявив собі обличчя Ебрахама, а поруч уява намалювала ще декілька сірих, безликих поки що фігур, які зроблять усе можливе, щоб не дати йому зробити переказ коштів.
Чи вистачить у нього витримки, для морального протистояння?
Навряд чи. 
Зірвуся...
Він миттєво уявив собі цю сцену: декілька годин слизьких, виснажливих перемовин, потім, усвідомивши їхню даремність, буде, обов'язково буде спроба силового тиску, – вони звикли брати на переляк, зрештою чотири мільйони з хвостиком для цих людей досить вагомий привід, аби взагалі прибрати офіцера, що несподівано повернувся живим.
Земцов нічого не міг вдіяти із собою. 
Уява легко малювала інший розвиток подій: він бачив, як до нього підступають ті самі м'язисті парубки, що напередодні так тупо і байдуже розтинали натовп у залах космічного порту, – м'язи Андрія рефлекторно розслабилися, наче все вже відбувалося наяву, в роті раптом з'явився знайомий присмак... адже на ньому не буде рятівного скафандра, зі вбудованою системою метаболічної регуляції… Ніхто не зупинить його, нівелюючи сплеск посилених природними стимуляторами емоцій.
Навряд чи вони настільки швидкі, аби встигнути знешкодити його, швидше станеться навпаки: він зопалу покладе цих парубків...
Фантомний запах крові залоскотав ніздрі.
Ні. Так не піде. Я ж повбиваю їх і сам перетворюся на вигнанця.
 
*       *       *
Чи він розумів, що повернення стане таким важким?
Звичайно ні. 
Земцов взагалі мало замислювався про те, що буде з ним особисто, коли закінчиться війна. Ця міфічна грань, за якою зненацька обірветься нескінченна низка боїв, здавалася недосяжною, як горизонт: скільки не йди до нього, а він все далі…
Він знову вийшов у сад, вдихнув прохолодне, п’янке передсвітанкове повітря, відчуваючи, що не належить світу, що розкинувся довкола.
Парадокс – адже він народився, виріс тут, звідси пішов на війну, так чому ж йому не повернутися, знову стати звичайним, рядовим громадянином планети, яку захищав?
Комусь думки Земцова, його раптовий надлом, моральний надрив, може здатися надуманим, неприродним, проблеми – притягнутими за вуха, але точка зору такого спостерігача виявиться помилковою.
Слід зрозуміти, що насправді ховається за розхожим терміном, який часто вживається, «нейросенсорний контакт».
Життя на хисткій грані двох реальностей, постійне напруження інтелекту, контролюючого, направляючого дії кібернетичної системи, інша міра швидкодії, інше світосприйняття, коли до звичних для людини органів сприйняття додаються сенсорні комплекси, і ти бачиш оточення абсолютно інакшим, а будь-який механізм серв-машини сприймається не інакше як частина власного тіла, – все це година за годиною, день за днем безповоротно впливає на мозок, формуючи свідомість пілота, людини особливої категорії мислення.
Багато хто сідав у крісло пілот-ложемента, але не кожний покидав його...
Думки крутилися в передсвітанкових сутінках, ніби примари, що злетілися на заклик свідомості, яке вирвалося з кривавої хмари вимотуючих бойових зіткнень і тепер з пильним сум'яттям поглядає на світ, який співіснував паралельно.
Він думав про себе, а бачив її.
Туманний образ, обкреслений тільки плавними вигинами жіночої фігури.
Не кристалосхема, не набір мікрочіпів, а свідомість, що володіє не лише власною волею, але і правом на вчинок.
Скільки б Андрій не забороняв собі думати про неї, думки збивалися, знаходили лазівку, віднаходили момент, і щемливі видіння вривалися в пам'ять, тривожачи душу, стискаючи серце.
Що він повинен був відчувати по відношенню до Наталі? Байдужість людини, для якої будь-яка кіберсистема тільки виконавчий механізм, який легко замінити?
Ні, вона давно була частиною його власної свідомості, половинкою душі пілота, відданої в моменти найвищого напруження, коли смерть скалячись, плескає в оглядові екрани нестерпимими сполохами розривів, стукається, вимагаючи впустити її всередину, барабанячи по броні уламками...
Їх не порахувати – смертельних сутичок, які пройдені разом, як не злічити скільки людського болю, туги, жаху, торжества, несамовитих прагнень сприйнято «Одиночкою», що поступово дорослішала, яка в свою чергу навчила Андрія справді нелюдському самоконтролю, ясності, швидкості мислення, критичності сприйняття, котра дозволяла тверезо оцінювати ситуацію, приймаючи правильне рішення. 
Поки тривала війна, Земцов сприймав все, що відбувається як даність, не замислюючись, чим його свідомість відрізняється від інтелекту інших людей, що ніколи не вступали в прямий контакт із штучними нейромережами, і лише опинившись поза звичним оточенням, примусово вирваний приватними та історичними обставинами з круговороту несамовитих сутичок він раптом, саме зараз, цієї ночі почав розуміти: він інший – війна відпустила його зі своїх чіпких обіймів, але нова реальність сприймалася так само загострено, без знижок, ілюзій, а вакуум у свідомості поступово заповнювали привиди минулого, бо ніщо довкола не могло зрівнятися по своїй силі і значущості зі спогадом, що віддалився, побляк і як здавалося, втратив гостроту.
Ні, вони не потьмяніли.  
Пил забуття вихрився, оголюючи все нові і нові сховки пам'яті, а він стояв у дзвінкій уранішній тиші, не живий, не мертвий, і думав про неї, намагаючись уявити, що зараз відчуває Наталі, замкнута в спотворених, почорнілих уламках «Хопліта», які щоденно втрачають енергоресурс…
Туга гризла серце.
Так. Вона зробила вчинок. Але хіба не він першим порушив усі етичні і технічні заборони, привласнивши її? Хіба не капітан Земцов зберігав у схованці під пілот-ложементом дублюючу кристалосхему, зняту з підбитого «Хопліта», яку раз по раз підсовував технарям на щомісячне оновлення, дозволяючи Наталі дорослішати, битву за битвою вбираючи все нові частки його власної душі?
Андрій раптом відчув, як зрадницьки здригнулося його підборіддя.
Він забув навіть це слово – сльози.
Гіркота ставала все дужчою, нестерпною, і нехай його засудять, назвуть психом, але ріжуча серце туга не відпускала, образ понівеченої серв-машини, всередині якої повільно згасала свідомість Наталі, кружляв перед мисленим поглядом... і в порівнянні з цим видінням, усі проблеми пережитої ночі здавалися дрібними, якщо не дріб'язковими…
Виявляється, йдучи страшною дорогою війни, він не розучився вибачати.

*       *       *
Блідий світанок займався над столицею Еліо – Раворградом, коли викликане додому таксі доставило капітана Земцова в космопорт. 
Грошей на поточному рахунку вистачило для оплати місця у вантажопасажирському човнику, що курсував між поверхнею планети і комерційною орбітальною станцією, де розташовувалися не лише офіси численних фірм, що займаються торгівлею і космічними перевезеннями, але і поки що приватної космоверфі.
Із собою Андрій узяв небагато – лише документи та електронну копію інформаційного пакету, залишеного йому для ознайомлення представником будівельної компанії «Нове Століття», і доповненого деякими даними, які він розкопав у результаті власного пошуку.
Зовні Земцов виглядав спокійним, навіть легка кульгавість кудись зникла, напевно далася взнаки мобілізуюча напруга безсонної ночі, та прийнятий перед від'їздом стимулятор.
…
На станції його зустріла гулка порожнеча коридорів та підвищена увага з боку охорони, яка строго контролювала доступ в офісні сектори орбітальної споруди.
Андрій виявився єдиним пасажиром ранкового рейсу; зупинившись на порозі зали для прибулих, він окинув швидким, чіпким поглядом три турнікети, оцінюючи представників служби внутрішньої безпеки, що стежили за ними. Зробити інтуїтивний вибір виявилося нескладно, і він попрямував до центральної оглядової зони.
Прірва, що існувала на ментальному рівні між ним та іншими людьми, якось непомітно звузилася, він рухався назустріч власному минулому, і почуття невловимо мінялися з кожним пройденим метром. Андрій приймав правила гри, розуміючи, що безглуздо пхатися зі своїм статутом у чужий монастир. Ебрахам недвозначно дав йому зрозуміти, що існує універсальний ключ, який відкриває більшість дверей, а Земцов ніколи не гидував наочними уроками. Вчитися можна де завгодно і у кого завгодно, а у потенційного супротивника – тим більше. 
Протягуючи посвідчення особи охоронцеві він непомітно підклав під пластиковий прямокутник сотенну купюру, отриману у банкоматі космопорту.
Ні, чоловік, що прийняв у нього статкарточку і гроші, ніколи не воював. Він народився і виріс серед других умовностей і понять, інакше чому його обличчя втратило настороженість, як тільки пальці відчули підкладену під посвідчення банкноту?
Прочитавши дані із статкарточки він обернувся до Земцова, заразом розблокувавши турнікет, і запитав:
– Чим можу бути корисний? Ви вперше у нас, якщо не помиляюся?
– Так. – Сухо відповів Андрій. – В якій годині відчиняється офіс приватної космоверфі?
– У нас усі контори працюють цілодобово. Вам слід пройти до…
Земцов жестом перервав його пояснення.
– Насамперед мені хотілося б перекусити. – Він пильно поглянув на охоронця і додав: – Я чув на орбітальних станціях можна часто зустріти талановиту молодь?
– Що конкретно вас цікавить? – Понизивши голос довідався охоронець. 
– Скажімо так – нетрадиційні методи програмування. – Стримано посміхнувся у відповідь Земцов.
– Тоді вам дійсно треба заглянути в бар. Це прямо по центральному тунелю рівня. Запитаєте Ульріха. Там його знають.        
                                                                            
*       *       *
Ульріхом виявився молодий парубок, саме такої зовнішності, як уявляв Земцов, – високий, худорлявий, трохи сутулий з ясним, не затьмареним поглядом, і кадиком, що постійно сіпався.
Дводенна щетина трохи згладжувала блідість його обличчя.
– Навіщо шукав?
Вочевидь охоронець уже попередив хлопця. 
Значить і розмова буде по-діловому короткою. Земцов не мав наміру ховатися. Сьогодні він міг дозволити собі рухатися прямо, не звертаючи на обхідні стежини. Більш того, він не відчував, що здійснює щось протизаконне – знаючи себе, капітан обрав найменшу шкоду, яку міг би здійснити цим ранком.
Виклавши на стіл статкарточку і мікрочип з інформацією про особовий рахунок, він коротко інформував Ульріха:
– На вказаному рахунку мої гроші. Всі докази на чипі. Рахунок частково заблокований. Мені потрібно зняти і отримати всю суму.
Ульріх дістав вишуканий кібстек [4 Кібстек – портативний наручний комп'ютер, виконаний у формі браслета. ]
, і заглибився в сканування даних.
Поступово його щока почала нервово тремтіти.
Через деякий час, закінчивши читати та аналізувати інформацію, він підняв погляд.
У ньому читався страх, змішаний із незрозумілим захопленням.
– Це правда? – Судорожно глитнувши запитав він.
– Там же все написано. – Незадоволено поморщився Андрій. – Гроші мої.
– Я не про те... – Парубок затнувся, підбираючи слова. – Ти дійсно звідти? 
– Маєш на увазі війну? Так. 
– Тридцять років?
Андрій кивнув. Лише зараз він пов’язав погляд співрозмовника і названу цифру. Раніше він не замислювався над цим. Дійсно... тридцять років. Та все ж він вижив.
Чому в очах Ульріха застиг вираз напівмістичного жаху?
Тому що, в його розумінні ти – щось більше ніж людина. – Шепнув внутрішній голос. – Він жахається тебе. І зовсім не впевнений у власній безпеці.
– Все нормально? – Андрій піймав його погляд. – Або я звернувся не за адресою?
– З рахунком проблем не виникне. А ось що стосується готівки…
– Скільки?
– Звичні десять відсотків.
Чотириста тисяч? Парубок непогано заробить сьогодні. Можливо взагалі звалить куди подалі з цієї станції.
– Мене влаштовує. Переводь гроші куди завгодно. Мене це не цікавить. Три шістсот готівкою. Знайдеш?
– Знайду. Тільки зі станції вас із таким багажем не випустять. Та і хлопці з «Нового Століття» не дурні. Відстежать рано чи пізно.  
Земцов помітив, що Ульріх раптом почав звертатися до нього на «ви».
Він дійсно боявся капітана Земцова і страшенно поважав мільйонерів.
У душі ворухнувся колишній черв'ячок гіркоти, світ, за який пролито стільки крові, у дійсності вже давно поклоняється іншим ідолам...
– Я ж сказав: не твій клопіт. Ти нікого не грабуєш. Це мої гроші. Але попереджаю – ти знімеш лише чотири мільйони. Жодним кредитом більше. 
– Згода. Мені потрібно півгодини. 
Андрій недовірливо підняв брову.
– Справа нескладна. Зі статкарточкою і кодом доступу, я впораюся і швидше. 
– Скільки часу у мене буде після завершення операції?
– Години три, не більше. Вони дізнаються про зняття грошей одразу, але фізичне джерело атаки не визначать. Почнуть шукати вас. Далі елементарний ланцюжок: у першу чергу перевіряється космопорт, а там фігурують рейс і прізвище. Найближчий човник на станцію стартує через три години. На ньому прибудуть гості.
– Тебе не приберуть?
– Ні. 
– Тоді не стирчатиму над душею. Знайдеш мене в офісі космоверфі. – Погляд Земцова холодно блиснув. – Ти ж не збираєшся робити дурниці?
Ульріх тільки смертельно зблід у відповідь. Його помітно тремтів.
– Все буде в порядку. Я можу зв'язатися з паном Колгановим. 
– Це господар верфі?
– Так.
– Було б непогано. Попередь його про мій візит, і засвідчи платоспроможність клієнта. Адже він приймає готівку, вірно?
– Тільки дурень не приймає готівку. У нас на станції таких немає.

*       *       *
Господар приватної космоверфі дійсно виявився діловою людиною, після дзвінка Ульріха він особисто з'явився в офісі, аби зустріти клієнта.
– Едуард. Що-небудь вип'єте, Андрію Миколайовичу? – Запитав він, обмінявшись із Земцовим рукостисканням. – Я в курсі, що у нас мало часу, але все таки… 
– Я не п'ю. – Відповів Андрій. – Давайте до справи. Часу дійсно немає.
– Без проблем. Але ніхто не заборонить поєднати приємне з корисним. Від кави, сподіваюся, не відмовитеся? – Він обернувся, і, змінивши тон, крикнув у оманливу порожнечу суміжних офісних приміщень:
– Енжі, де тебе носить? Дві кави, швидко!
– Та все ж, пане Колганов, я волів би поглянути на малі кораблі, що є у вас. 
– Для цього не потрібно нікуди ходити. – Заспокоїв Андрія власник верфі. – Тут встановлена прекрасна проекційна система. Ми зможемо проглянути зразки товару, не виходячи з офісу. Який клас вас цікавить? Можу запропонувати прекрасну космічну яхту...
– Не варто. – Земцов жестом зупинив Колганова, що потягнувся було до панелі управління проекційним пристроєм. – Мій інтерес лежить в іншій площині. Що скажете відносно вживаних зразків?
На обличчі Едуарда Колганова промайнула тінь незадоволення. 
– Хіба я подібний на лахмітника? – З нерозумінням поглянувши на Земцова довідався він. – Верф працює за індивідуальними замовленнями. До нас звертаються особи, яких не задовольняють серійні зразки космічної техніки. Але – запевняю вас, хоч ми і тримаємо деяку кількість побудованих, але не забраних моделей…
– Ваш подив зрозумілий. Не ходитимемо навкруги. Мені необхідний бойовий зразок. З озброєнням і гіпердрайвом. 
– Це протизаконно.
– Погоджуюся... – Андрій хотів продовжити думку, але у цей момент з суміжного приміщення з'явився людиноподібний сервомеханізм, з двома чашками кави на підносі.
По спині Земцова миттєво прослизнуло коротке тремтіння. 
Кібермеханізм був ні чим іншим, як вельми пошарпаним дройдом піхотної підтримки, якого намагалися привести в «божеський вигляд», забезпечивши покриттям із піноплоті, яка так і не змогла згладити характерні форми броньованих кожухів, що взагалі не нагадували рельєф людської фігури.
Навіть спеціальне гніздо, розташоване в правій скроневій області, призначене для інтеграції модуля «Одиночка», хоча і порожнє, але виглядало зловісним…
– Не «Х’юго-12», звичайно, – перехопивши крижаний погляд Земцова сказав Колганов, – але...
– Звідки у вас андроїд піхотної підтримки, та ще й виробництва Альянсу?
– Він безпечний.
– Це не відповідь.
– Але ви, я так розумію, не слідчий?
– Едуарде, я задаю не пусті запитання. Мені не потрібна яхта. Мені потрібний «Гепард» або «Фантом», бажано перше, зі справним гіпердрайвом. Тільки не говоріть, що у вас нічого немає. Звідки ви взяли піхотного дройда?
– Ну… Наша верф дійсно приймає деяку кількість малотоннажних судів, на переоснащення, так би мовити. Їх нам поставляють люди, техніки з полів битв, які промишляють їхнім збором. 
Колганов все ще не вирішив, можна довіряти цьому дивному типові чи ні, але дилему вирішив стукіт у двері, що пролунав через декілька хвилин.
Двері офісу прочинилися, і на порозі виник Ульріх. 
Його кадик сіпався в два рази частіше, ніж при першому знайомстві з Земцовим. Виникало неприємне відчуття, що парубок постійно нервово глитає.
У руках він тримав новенький кейс з металопластика.
– Це ваше. – Він поставив кейс поряд із кріслом, в якому сидів Андрій. – Я зникаю. Найближчими днями мене не шукай, Еде, гаразд?
Колганов знизав плечима. Він все ще погано розумів ситуацію.
Андрій підняв погляд на Ульріха:
– Все по чесному?
– Як домовлялися.
– Ти мене не бачив. І я тебе також. – Земцов узяв кейс, відкрив замки, і, поклавши на стіл, відкрив перед господарем верфі його вміст.
Усередині лежали роздуті щільні пачки мерехтливих банкнот центрального банку Еліо. 
– Мені потрібний корабель. За готівку. 
Ульріх до цього моменту вже зник, немов розчинився в повітрі. 
Едуард узяв одну з пачок, і професійним рухом пробіг кінчиками пальців по банкнотам.
Гроші були справжніми, вже не раз переходили з рук в руки, різних років випуску. 
Жодної фальші.
– У мене є «Гепард». – Нарешті промовив він. – На жаль не можу поручитися за боєкомплект... наскільки пам’ятаю ракетні льохи порожні, а ось до вакуумних турелей боєзапас знайдеться.
– Що ще?
– В якому розумінні?
– Які ще дефекти в корабля? 
– Зараз поглянемо детально. Приберіть це. – Він указав на гроші. Сюди можуть заглянути. 
Земцов закрив кейс.
Секундою пізніше запрацював проекційний пристрій, викресливши в повітрі голографічну схему орбітального штурмовика класу «Гепард».
– Як бачите гіпердрайв справний, енергосистеми також, проблеми тільки з автопілотом. Ось сюди влучив снаряд, – він обкреслив лазерною указкою частину комп'ютерних блоків, виділених на схемі червоним кольором. – За пару годин цього не виправити.
– Ручний режим перевіряли?
– Ну, а як ви думаєте він потрапив до нас? Його переганяли через гіперсферу на ручному керуванні. 
– Що з боєкомплектом? Уточніть.
– Дивіться самі. Я не фахівець у цій сфері. Зазвичай ми демонтуємо все озброєння, але даний зразок потрапив до нас недавно, і над ним ще не проводилися жодні роботи.
Земцов швидко, але ретельно перевірив ключові вузли комп'ютерної мережі і пов'язані з ними виконавчі механізми.
Якщо схема не брехала, тоді верхня і нижня півсфери були прикриті достатньо добре – шість спарених компресійно-магнітних гармат з половиною штатного боєкомплекту, плюс два лазери на носі і на кормі.
Прорвуся. – Подумки вирішив він. 
– Що з планетарним пальним? – Вголос запитав Андрій.
– Ми заправимо ємкості.
– В такому разі називайте ціну.
– Ви дійсно хочете купити його? Без автопілота?
– Мені не потрібний автопілот.
– А мені пане Земцов не потрібні проблеми. – Колганов спідлоба поглянув на кейс із грошима і, зітхнувши, пояснив:  
– Боюся, що ви вирішили затіяти небезпечну авантюру. Без систем автоматичного пілотування можна зробити лише короткий вояж. Значить ціль – у системі Еліо? 
– Заспокойтеся. Ви самі сказали, що «Гепард» прийшов на ручному керуванні з віддаленої області простору.
– Ну, так. Але його привів дуже професійний пілот. Він ас.
Андрій посміхнувся.
– Не думаю, щоби справжні аси промишляли збором старої техніки. При нинішньому дефіциті пілотів це просто невигідно. Що стосується мене... – погляд Земцова знову став холодним, колючим, – тридцять років тому я закінчив школу астронавтики, тут, на Еліо. Мені було сімнадцять, коли розпочалася війна. Знаєте історію, пане Колганов?
Той мовчки кивнув.
– Напевно вам розповідали в школі про хлопців, – молодих випускників академії, тих, хто відбивав перші атаки Земного флоту, на переобладнаних допотопних суденцях?
– Так.
– Так от, на тих кораблях не було автопілотів. – Земцов встав. – Моя ціль нехай вас не хвилює. Називайте ціну, і я забираю корабель. Скільки часу піде на дозаправку планетарних двигунів?
– Тридцять хвилин.
– Тоді не тягнімо час.
Едуард не знайшовся що відповісти. Він навіть про ціну зараз подумав лише мимохідь, – до нього нарешті дійшло, що Земцов говорить абсолютно серйозно, але повірити, що він із тих самих…
Піднявши погляд він наважився поглянути у вічі Андрію, і з тремтінням зрозумів: так із тих... 
Виявляється у процвітаючого бізнесмена був свій погляд на історію.
– Я віддам «Гепард» по закупівельній ціні. Зверху візьму тільки за пальне.
– Чому? – Миттєво насторожився Андрій.
– Я добре вчився. – Сказав Колганов. – Принаймні історію любив. Знаєте, що говорив нам викладач? 
– Ну?
– Він говорив, що ніхто з нас не з'явився би на світ, зумій крейсера Альянсу підійти до планети для повторного бомбардування. 
Андрій кивнув, подумавши, що дуже швидко, поспішно розставив всі знаки в сучасному суспільстві.
Можливо він дуже помилявся, оцінюючи його.

*       *       *
Перший сніг...
Він почався ближче до вечора, вкриваючи обпалені несамовитим вогнем руїни мегаполісу, де зараз мешкали лише птиці, гризуни, та кібернетичні механізми, що залишилися «поза справами».
Офіційно, тут уже відбулася зачистка, проте стовідсоткового успіху досягти не вдалося і тому планету закрили на карантин, до кращих часів. Взагалі, після закінчення війни цілі групи світів виявилися в чорному списку, їхня повторна колонізація виглядала вельми сумнівною перспективою: безліч машин продовжували функціонувати на безлюдних територіях, не припиняючи вести бойові дії, як один проти одного, так і проти будь-якої цілі, що не згенерувала чіткий розпізнавальний код.
Враховуючи, що такі коди для кожного підрозділу були унікальними, а машини (що увійшли до автономного режиму через тривалу відсутність зовнішніх команд) міняли генерацію «свій-чужий» кожні двадцять чотири години, взяти під контроль розрізнені, але і надалі небезпечні машини, не було жодної можливості.
Про цю проблему багато писали, говорили, але в розореній Освоєній Галактиці поки що не знаходилося реальної сили, прямо зацікавленої в тотальній зачистці подібних планет. 
Майбутнім поколінням належало прийняти незавидний спадок, – їм залишалося сподіватися на нещадний час, чинники зовнішнього середовища і очікувати поки боротьба поміж залишками кібермеханізмів не винищить більшість з них.  
…Сніг, повільно кружляючи, падав в обвуглене провалля проспекту.
Закопчені руїни височіли на тлі снігопаду потворними гротесковими стелами, уламки склобетону, розбиті на гравій, або висячі на арматурі величезними глибами, заповнювали дно рукотворної ущелини, де між багатотонними фрагментами підірваного штурмового носія, притиснутий до стіни будівлі, завмер зрешечений снарядами «Хопліт»…
Зненацька похмуру гармонію руїн і снігопаду, що посилювався, осяяв темно-вишневий відсвіт – уздовж зруйнованих фасадів будівель ударив лазерний промінь; з шипінням прокресливши вологе повітря, він ударив в один з дивом уцілілих віконних отворів, розташований в кутовій будівлі на найближчому перехресті.
Всередині давно безлюдної квартири відразу ж здійнялись вогники полум'я, на тлі яких промайнуло декілька людиноподібних фігур.
Три андроїда піхотної підтримки вискочили з під'їзду багатоповерхівки і, низько пригинаючись, зовсім як люди, по черзі ривком перетнули проспект.
За пологом падаючого з похмурих сірих небес снігу з'явилися розмиті контури «LDL-55», що рухався вподовж проспекту, – таке маркування носили крокуючі лазерні пристрої, що перебували на озброєнні Флоту Колоній.
Сервомеханізм здавався іграшковим у порівнянні з багатотонними бойовими машинами, – його зріст не перевищував двох метрів, спрощена конструкція ступоходів, між якими була закріплена довга випускна трубка теплового лазера, дозволяла механізму без зусиль долати більшість перешкод, проте слабке бронювання і обмеженість програмного забезпечення не залишали крокуючому лазеру шансів у протистоянні з людиноподібними механізмами. 
Схоже «LDL-55» не переймався подібними питаннями. Видершись на гору бетонного щебеню, з якої стирчала корма «Нібелунга», він випустив потік когерентного випромінювання, цього разу цілячись вже не у вікно, – розширивши апертуру променя, він обпік руїни на протилежному боці вулиці.
Від закопчених стін одразу ж повалив густий пар, у відсутності вітру він почав збиратися шаруватими пластами поміж вищерблених стін, знижуючи видимість майже до нуля, та суттєво ускладнюючи роботу інфрачервоної оптики.
Подібний маневр пішов андроїдам тільки на руку. Замість того, щоб блукати в клубах пари, вони заглибилися в руїни, обходячи сервомеханізм із флангу.
«LDL-55» як і раніше стояв на вершині обвалу, його комплекси сканування, заховані для захисту під броньовані кожухи, намагалися відшукати ціль, але даремно, – там, де по припущенню машини повинні були виявитися теплові контури андроїдів, спостерігався лише рівний фон засвітки від потрісканих стін, що продовжували плюватися парою.
Він надто пізно почав розвертатися, – три людиноподібні машини, завершивши розпочатий маневр, уже зайняли вигідні позиції, а один з андроїдів чіткими рухами готував до пуску ручну ракетну установку...
Все відбувалося в мертвій тиші, де лунав тільки легкий посвист пошкодженого сервомотора крокуючого лазера.
Протистояння машин тривало менше хвилини. Сканери «LDL-55» зафіксували нові позиції андроїдів Альянсу майже водночас з пуском, зробленим з переносного тактичного комплексу; поворотна платформа ходячого лазерного пристрою миттєво розвернулася з надсадним виском переобтяжених приводів, і гострий промінь вдарив у руїни, за долі секунди до того, як бойова частина випущеної ракети перетворила «LDL-55» на купу задимлених уламків.  
Андроїд не встиг випростатися, – потік когерентного випромінювання пропалив стіну і вдарив в грудну пластину, випаровуючи тугоплавкий керамліт. 
Механізм сіпнувся, немов його вдарили у груди. За розплавленим кожухом знаходився головний сервомоторний вузол і, власне, – ядро системи, поміщене в напівпрозору сферу, виготовлену з бронепластику.
Рушії андроїда витримали тепловий удар, а ось його програмно-апаратне ядро – ні. 
Людиноподібний механізм закляк. Його енергосистеми продовжували працювати, але на внутрішні канали обміну даними тепер не надходило жодних програмних директив. 
Лялька. Металопластикова лялька з оплавленими грудьми, справною механікою, приречена навіки залишитися поміж руїн.
Сніжинки танули, потрапляючи на корпус дройда, збігаючи каламутними звивистими доріжками по його броні, але пройшло декілька годин і корпус охолов, вкрившись крихкою кіркою льоду.
Два його побратими, не постраждалі від розряду когерентного випромінювання, давно покинули зруйнований квартал. Останки «LDL-55» вже перестали диміти, і їх так само почало запорошувати снігом.
Так відбувалося повсюди.
Запустіння міста було оманливим, насправді сотні окремих кібермеханізмів, що втратили свої підрозділи, продовжували переслідувати і знищувати один одного, неначе руїни мегаполісу демонстрували незримому спостерігачеві мініатюрний варіант одного з найбільш жорстоких ймовірнісних фіналів минулої війни.
Людство повністю могло зникнути як вид, дуже великою була кількість вироблених за роки війни самодостатніх бойових механізмів, які безглуздо запанували на безлюдних просторах, продовжуючи виконувати вже нікому не потрібні програмні цілі.
До повного взаємного винищення.
Чи існували виключення з правил?
Поза сумнівом, але рідкі, унікальні у своєму роді, вони не могли істотно вплинути на загальний передбачуваний фінал.                                                                                   

*       *       *
Снігопад не припинявся.
Андроїд з оплавленим грудним кожухом помалу почав перетворюватися на кучугуру, вітер, що піднявся із настанням сутінків, розкидав сніг, який помаленьку кружляв, віддаючи багаторівневі руїни у владу завірюхи.
Наставав вечір, але сутінки вже не виглядали такими темними, – сріблясте, іскристе покривало снігу відображало рідкі зірниці, що періодично освітлювали зруйнований мегаполіс.
Десь продовжувалися сутички машин, а серед уламків «Нібелунга» раптом почався ще один, незвичайний акт післявоєнної гри доль.
Так, у машин (принаймні в деяких, що володіють достатніми обчислювальними потужностями) також, виявляється, була своя доля.
Незримі ефірні хвилі поширювалися серед припорошених снігом руїн. 
Крізь монотонне завивання вітру раптом пробився характерний звук, – це пошкоджений андроїд зненацька ворухнувся, його сервоприводи з незрозумілої причини знову запрацювали, ламаючи крихку кірку криги. У темряві сутінок, тьмяно зачервонів крихітний індикатор, що сповістив про роботу аварійного навігаційного пристрою, який приймає зовнішні команди.
Пошкоджене ядро системи як і раніше не функціонувало, і тому перехоплення керування сервомоторами не зустріло протидії. Зараз серед руїн ожив не повноцінний кібернетичний механізм: рухома зовнішньою волею ворухнулася його механічна оболонка.
Перший крок андроїда виявився на подив точним, вивіреним, – таємничий оператор мабуть відмінно знав як потрібно підтримувати рівновагу крокуючого механізму на ненадійних, покритих снігом, слизьких від виниклої криги, поверхнях.
Відшукавши імпульсну рушницю, яку андроїд акуратно притулив до уламка стіни перед фатальним запуском, людиноподібний механізм заходився пробиратися між завалами бетонного щебеню до того місця, де в тіснині зруйнованого проспекту покоїлися уламки штурмового носія класу «Нібелунг».
Він йшов назустріч своїй новій долі, але дистанційно керована механічна оболонка ніяк не могла усвідомити цього факту.

*       *       *
Пілотажний скафандр, пристосований для перебування в космосі, кардинально відрізнявся від звичної екіпіровки Земцова, проте, його охопили почуття, що межували з неймовірним захватом, коли знову після довгої (за його мірками) перерви знову-таки виявився одягненим в бойову екіпіровку.
Скільки, виявляється, значать для людини речі, що створюють певний психологічний настрій!...
Андрія ніби підмінили.
Він знову відчував, як десятки вбудованих систем контактують з його мозком, і ця обставина миттєво міняла знаки, – він більше не відчував сумнівів, навпаки, крок назустріч невідомому через тісну шлюзову камеру «Гепарда», став для нього єдиною, бажаною дією, – всі проблеми враз віддалилися, ніби їх не існувало взагалі, а був лише період тривалого мороку, який тепер, слава богу зник... розчинився у відновленому відчутті власної дієздатності.
Кожна людина належить своїй епосі.
Його епохою була війна, але повертався Земцов не в криваве, гарячкове марево безкінечної черговості боїв... ні, він просто відчув внутрішнє відродження, реабілітацію навичок, що дали відчуття впевненості і (можливо ілюзорну) міру особистої свободи.
Іншій людині він би не зміг пояснити власних почуттів.
Пілот-ложемент «Гепарда» так само мав мало спільного з аналогічним пристроєм у рубці серв-машини, спостерігалася лише деяка схожість основних вузлів, але для Андрія безперечну значущість мала не конструкція, а внутрішнє сприйняття того, що відбувається. 
Він сів у крісло, діждався доки клацнуть замки ременів безпеки і трохи піднімуться, встаючи в бойове положення, пелюстки механічного бутона рятувальної капсули, яка замикалася в герметичний кокон і катапультувалася в разі критичних пошкоджень штурмовика.
Домінантою думок залишалося відчуття відродження, коли кожен нерв буквально дзвенів від напруги, але розум залишався кришталево чистим, він був готовий зустріти свою долю, яким би чином не склалися обставини в подальшому.
Він сам приймав рішення, а знайома техногенна оболонка гарантувала йому свободу волевиявлення.
Ось, виявляється, що так сильно хвилювало Земцова, не давало йому спокою з того самого моменту, коли він уперше опритомнів на госпітальному ліжку.
Чи психологія, філософія життя, або залежність обпаленої війною свідомості, що відчуває власну повноцінність тільки при наявності сукупності певних чинників навколишнього оточення, але Андрій, не заглиблюючись в аналіз, розумів, що ожив, стрепенувся, ніби винирнув із згубного виру назустріч світлу і ковтку повітря. 
Предмети.
Він вже встиг забути звичний колись жест, але тихий шелест мотора подачі миттєво нагадав напівстерті в пам'яті відчуття тих років, коли він ще гадки не мав, що стане пілотом серв-машини. 
П'ять років він воював у складі ескадрильї «Гепардів».
Шелест підйомника завершився сухим клацанням фіксаторів. На піддоні невеликого пристрою, що піднявся праворуч від широкого, всіяного кнопками підлокітника, чорною глянсуватою змією причаївся, згорнувшись в кільце, шунт нейросенсорного контакту.
Ця технологія ось уже десять років як пішла в минуле, поступившись місцем системам безпровідного віддаленого доступу, але тепер вибирати не доводилося – ядро кібернетичної мережі «Гепарда» пошкоджене, і ефективно керувати машиною можна лише за допомогою шунта.
Тихо клацнувши, зімкнувся роз'єм.  
Вигин оптичного кабелю над правим плечем, легке пощипування в скроневій області, і свідомість раптом розкрилася, неначе губка вбираючи нові відчуття.
Повний, стовідсотковий контакт.
Він відчував кожен механізм, кожен сенсор «Гепарда», як продовження власного тіла.
Колганов був тисячу разів правий – керувати штурмовиком без допомоги головної кібернетичної системи і блоків автоматичного пілотування могли лише одиниці з десятків тисяч пілотів.
Власне, зараз на подібну дію були здатні лише ті, хто усвідомлював згубну для інтелекту глибину повного нейросенсорного контакту не з доброї волі, а під жорстким натиском обставин, що на початку війни здавалися набагато гіршими, значимішими, гострішими ніж прямий контакт нервових тканин з виконавчими вузлами машин.
Вони кидали назустріч земним крейсерам не стільки свої життя, скільки душі...
Ритміка пекучих спогадів, вплітаючись у процедуру передстартової перевірки, не перешкоджала їй, навпаки, реальність усе більш віддалялася, свідомість входила в стан, якому важко дати визначення за допомогою слів…
Заправні ферми відійшли.
Планетарне пальне перекачане.
Початок процесу шлюзування. Замки електромагнітної катапульти закриті. Стартовий коридор вільний.
– Я готовий. – Промовив Андрій у комунікатор.
Він не знав хто зараз спостерігає за стартом, напевно Колганов, очікуючи побачити щось надприродне.
Едуард помилявся.
Жодної містики. Жодних особливих маневрів. 
– Стартові сектори вільні. – Відповів комунікатор незнайомим голосом. Накачування електромагнітів катапульти завершене. Відстріл через десять секунд… дев'ять... вісім…
Він залишався спокійним.
Сенсори штурмовика передавали в мозок неймовірну кількість даних, де відображалося все, починаючи від статусу внутрішніх систем і закінчуючи ввідними даними для виходу в точку ввімкнення гіпердрайву.
Нуль...
Розгін штурмовика по стартовому каналу електромагнітної катапульти, супроводжувався різким перевантаженням, від якого прийшов у рух складний механізм ложемента, Андрій відчув легку нудоту, так завжди буває попервах, коли розум ще не остаточно злився з датчиками, а мозок все ще чіпляється за непотрібні тепер реалії матеріального світу… 
Тіло може скільки завгодно знемагати під гнітом перевантажень, або відчувати нудотну легкість невагомості, але розум повинен працювати чітко, не відволікаючись на відчуття тіла, тому що тепер його тілом став «Гепард», все інше, – тільки деталі, прерогатива систем життєзабезпечення і бойового метаболічного контролю.
Потрібно стати машиною, повністю поміняти сприйняття, потонути в потоках оцифрованої інформації, розчинитися в безодні космічного простору, що оточила корабель, сприймаючи кожен удар молекули космічного пилу по потемнілій броні, струдженій від безлічі вильотів, лише тоді, подумавши про рух, свідомість миттєво, безпомилково сформує вірну команду для виконавчих підсистем.
Він інтелект, ув'язнений в оболонку з титану і керамліту.
Вакуум-створи космоверфі, а разом із нею і весь комплекс орбітальної станції, почали різко віддалятися, провалюватися назад, вони вже не сприймалася візуально, а відчувалися як певна маса, що залишилася за кормою.
Безодня, в якої немає ні початку, ні кінця, де відсутні поняття «верх» і «низ», вже прийняла корабель, який з рівномірним прискоренням рухався до місця, де Андрій міг безпечно задіяти гіперпривід.
Вимкнутий відразу після старту комунікатор мовчав, не порушуючи ділового перебігу думок.  
Андрій все ж не стримався, частиною своїх засобів сприйняття потягнувшись до вузького серпа планети, – його так і не віднайденої ще раз батьківщини, яку він покидав не знаючи, чи повернеться коли-небудь назад...
На тлі ніжно-блакитного сяяння атмосфери, заплямованої вкрапленнями хмар, розверталася ланка «Фантомів», – вони без сумніву зафіксували несанкціонований старт, але Колганов не підвів, як він і обіцяв сектор по вектору курсу був чистим, а винищувачам планетарних сил самооборони ще потрібно було розібратися що до чого, зв'язатися з планетою, отримати дозвіл на атаку порушника навколопланетного простору, що вперто мовчав.
Не встигнуть. – Спокійно відзначив Андрій, починаючи уявний відлік секунд, що залишилися до увімкнення гіперприводу. 
Ще трохи і в просторі завихрилася чорнота, трохи глибша, насичена кольором, аніж сам космос, – це «Гепард» здійснив трибок по відомих лише його пілотові координатам, аби «спливти» з гіперсфери в районі низьких орбіт безіменної планети, що знаходилася на післявоєнному карантині, де кілька місяців тому він прийняв останній бій.
Андрій повертався…
Він пробачив Наталі, і відчував лише зростаючий неспокій за її долю.

*       *       *
Серед сильної завірюхи важко помітити неозброєним оком, як рухаються вкриті фототропною бронею механізми.
Мертве на вигляд місто не спало.
Теплові контури машин все виразніше проступали на тлі холодного бетону, по якому сікла невпинна поземка.
Перша по справжньому морозна ніч, дала додаткові можливості системам сканування бойових сервомеханізмів, і вони, підкоряючись логіці своїх програм, раптом, не змовляючись, почали проявляти активність, зближуючись з тими цілями, що виявилися неподалеку.
Насправді в рух прийшло близько дев'яноста відсотків кібермеханізмів, що до цих пір ховалися серед руїн. Просто нікому було кинути побічний погляд, щоб оцінити масове переміщення бойової техніки.
Для більшості з них ніч, що настала, стане останньою.
Втім, їм було все рівно.
…
Наближалася опівніч, коли вітер поступово затихнув, завірюха припинилася, залишивши після себе глибокі замети з навітряного боку руїн, небо роз'яснилося, на ньому велично запанував цілий диск місцевого місяця, та зірки сріблястими розсипами виткали химерний, не знайомий більшості людям візерунок сузір'їв.
Сніг іскрився під місячним світлом, поскрипував під траками вкритих полімером гусениць, уминався під ребристими колесами БПМ [5 БПМ – Бойова планетарна машина.], обсипаючись у глибокі сліди, залишені ступоходами серв-машин або андроїдами піхотної підтримки.
Відбите сяяння повного місяця зробило зримим рух, що зародився на різних рівнях зруйнованого міста ще під час завірюхи. Логіка базових програм неминуче штовхала більшість кинутої тут напівфункціональної планетарної техніки на жорстку конфронтацію, і тільки поодинокі механізми, забезпечені модулями штучного інтелекту, не прагнули тупо вступати в останню сутичку, обережно обходячи звужуюче кільце теплових сигналів. 
Пара «Одиночок» Альянсу, що давно пережили смерть своїх пілотів, та декілька андроїдів піхотної підтримки розуміли, що саме повинно трапитися протягом найближчої півгодини, і їхні сигнали повільно рухалися поміж руїн, намагаючись вийти з щільного, небезпечного оточення механізмів, що квапилися назустріч взаємному знищенню.
Серед машин, що проявили мудру обережність, виділялися два особливо цікавих зразка, чия поведінка ніяк не вкладалася в рамки стандартних бойових програм.
Першим був той самий андроїд з характерними слідами температури плавлення на грудному кожусі, другий... при близькому огляді ставало зрозуміло, що другий сигнал хоч і схожий з сигнатурою [6 Сигнатура – у даному контексті термін «сигнатура» має на увазі характерний розподіл енергій, що фіксується сканерами. Карти сигнатур дозволяють без візуального контакту визначити які саме пристрої (відомі людям) працюють під покровом атмосфери.]
 бойового дройда, але не може бути ідентифікований як людиноподібна машина. Карта енергосканування відповідала бойовому скафандру, що працює в режимі жорсткої економії автономного ресурсу.
Людина?
Чи просто несправна броньована оболонка? 
Важко уявити, що в руїнах міста через декілька місяців після закінчення активної фази бойових дій можуть виявитися люди… проте, бронескафандр (окрім випадків поранення бійця і ввімкнення аварійних автопілотів) не міг рухатися сам по собі, а тим більше – проявляти цілеспрямовану обережність, обходячи район назріваючої сутички.
…
Через деякий час, коли руїни освітили перші сполохи початку протистояння залишків кібермеханізмів, андроїд і людина знаходилися на паралельних вулицях.  
Жодному з них так і не вдалося завершити розпочатий маневр ухиляння, – виснажений ресурс бронескафандра не дозволив людині рухатися з бажаною швидкістю, а андроїд просто заблукав поміж руїн, щось було пошкоджене в системі навігації, та і взагалі дивно, як він зумів реактивуватися після критичних пошкоджень програмно-апаратного ядра?
Індикатор порту віддаленого доступу більше не блимав, а значить воля, що керувала андроїдом, якимсь чином зайняла місце серед резервних ланцюгів керування, повністю перехопивши функції контролю над виконавчими підсистемами.
Так чи інакше дії дройда і людини були схожі – обоє намагалися вийти із зони військового зіткнення, що розгоралося, дотримуючись однакового маршруту.
Їхня дорога вела з міста у напрямку руїн космічного порту, тоді як серв-машини з модулями «Одиночок», що не піддалися загальному переміщенню, просто вичікували, коли сутичка зменшить кількість потенційного супротивника. Зайнявши позиції на пануючих висотах, вони зачаїлися, використовуючи нехитрий тактичний прийом.
Андроїд, в якого лазерним попаданням дійсно виявилася пошкоджена локаційна система глобального контролю місцевості, обережно, зовсім як людина, виглянув із-за рогу будівлі, притискаючись спиною до вкритої памороззю стіни.
Датчики ближнього виявлення зафіксували п'ять активних сигналів. Два ідентифікувалися як «LDL-55», один належав серв-машині класу «Хопліт», якого намагалися атакувати крокуючі лазерні пристрої, наступний був розпізнаний як бот вогневої підтримки, ймовірно він супроводжував легку серв машину, – всі механізми становили певну загрозу, але пильну увагу дройда привернув п'ятий термальний сплеск.
Поведінка машини раптом стала неадекватною.
Енергосканування чітко вказувало, – не більш ніж в двохстах метрах від нього повільно пересувалася людина в бронескафандрі.
Питається, яке діло піхотному дройду до людини?
За великим рахунком, враховуючи автономний режим функціонування – жодного. Людина, не мала ні командних, або інших якихось пріоритетів. Допомагати їй не входило в обов'язки андроїда, але, проте, він прийняв інакше рішення: низько пригинаючись, ховаючись за понівеченими стінами руїн, він короткими перебіганнями рушив уздовж посічених снарядами фасадів, до того місця, де повільно, незграбно рухався маркер бронескафандра.
Небезпечна затія, враховуючи, що «Хопліт» Альянсу становив собою для нього не меншу загрозу, ніж крокуючі лазерні пристрої колоністів. Без знання правильних кодів «свій-чужий» андроїд ризикував бути атакованим з будь-якої із сторін.
Незрозуміло, що керувало ним.
Яскраво-червоний маркер, що позначав позицію людини, повільно наближався.
Вочевидь, людина знаходилася на межі повного виснаження. Конструкція бронескафандра дозволяла підтримувати режим автономного життєзабезпечення впродовж півроку, але стільки не витримувала людська психіка, – це андроїд чомусь знав точно.
В будь-якому разі, він безумовно мав намір допомогти бійцеві десантного підрозділу, який повільно, але вірно виходив на лінію вогню чотирьох машин, що вже вступили в сутичку одна з одною.  
Невже він шукав смерті? Або відмовили датчики бронескафандра? Незрозуміло. Пізнавальне маркування читалося цілком виразно...
Передавач дройда запрацював, передаючи коротке повідомлення на відкритій частоті:
«КН-01, ви рухаєтеся в небезпечному напрямі. Зупиніться».
Маркер застиг і на цій самій частоті через деякий час пролунав тихий ледве чутний шепіт:
– Я нічого не бачу... датчики не працюють... Я ледве можу рухатися… Допоможи. Хто б ти не був… благаю… 
Система аналізу голосового ряду відразу ж видала результат. Людиною в бронескафандрі виявилася жінка.
– Залишайтеся на місці, мем. Знайдіть надійне укриття. Довкола сервомеханізми. Вони ведуть бій.
– Я бачу... лише відсвіти... – в її голосі пролунав глухий відчай. – Хто ти?
– Піхотна підтримка.
– Андроїд?..
– Так.                                                                                    

*       *       *
 «Гепард» Земцова, завершивши гіперпросторовий стрибок, вийшов у метрику тривимірного космосу на віддалі в сорок тисяч кілометрів від планети.
Після пригноблюючої, що навіювала підсвідомий страх абсолютної порожнечі, де не працювали більшість навігаційних приладів, відчуття хлинули в мозок Андрія буквально з усіх боків – у момент зворотного переходу ожили сенсорні системи штурмовика, передаючи безліч усіляких даних.
На мить Андрію здалося, що він утратив контроль над штурмовиком, – машину закрутило, але дюзи систем орієнтації не ввімкнулися, автоматично компенсуючи обертання, – про це слід було потурбуватися пілотові, як про сотні інших нюансів.
Відкинувши всі інші почуття, він все ж стабілізував «Гепард», подумки проклавши курс до розколеної розмитою лінією термінатора кульки планети.
Її маса давила, вона відчувалася як магніт, що чіпко схопив корабель незримими нитями, сприйняття гравітаційного поля ошелешувало розум, але Андрій зумів побороти відчуття нудоти, – варто було втратити усвідомлення цілісності всіх систем корабля, зосередитися на чомусь одному, переставши сприймати штурмовик, як єдиний комплекс вузлів і агрегатів, – катастрофа гарантована.
На адаптацію у нього залишалося близько десяти хвилин, – за цей час корабель вийде в район низьких орбіт, і там буде потрібна вся увага, вся зосередженість: посадка в нерозвіданій атмосфері на ручному керуванні сама по собі була складною, а внизу його очікували інші сюрпризи, – Земцов ані на секунду не сумнівався, що місто, в руїнах якого він прийняв останній бій, дотепер знаходиться під владою залишків кіберсистем, які поставляться до появи штурмовика вкрай неприязно.


*       *       *
Андроїд сів, скануючи околиці.
Бій на перехресті розгорявся, і вогневий контакт чотирьох сервомеханізмів, як полум'я свічки притягувало до себе небезпечних «метеликів», чиї датчики в даний момент фіксували зростаючу теплову аномалію.
Дивний тип мислення для нескладного в принципі механізму, яким був дройд піхотної підтримки. 
– Офіцере?
Голос, синтезований комунікаційним пристроєм, ніс очевидний відтінок інтонацій, в ньому відчутні були питання, занепокоєння і водночас ледь приховане незадоволення.
– Я тут… – відповів слабкий голос.  
Дройд прослизнув поміж похилих плит заваленого перекриття і опинився посеред відносно чистого від уламків простору. Два віконні отвори, що просіли під тягарем завалених поверхів будівлі, перетворилися на подобу вузьких амбразур, довкола громадилися уламки склобетону і, що важливо, – прути арматури, виконані з металокераміки. 
– Добре укриття. І достатньо екрановане. – Прокоментував своє враження дройд сівши на коліна поряд з фігурою, що безсило розпласталася біля одного з вікон, в подряпаній, місцями скаліченій фототропній броні.
Дройд розумів: людина зараз напружено стежить за ним через матове забрало гермошолома.
– Ти незрозумілий… – нарешті прошепотіла вона.
– Згоден. – Дройд не став заперечувати очевидний факт. – Але у нас є проблема важливіша за мою неадекватність? Чи не так?
– Так... Ти вирішив допомогти мені… Чому?
Питання було важливим. Від відповіді на нього залежало багато чого, тому і відповідь пролунала без брехні:
– Я також хочу вибратися звідси. Тут, – андроїд кивком указав у бік зірниць, що проривалися в імпровізований бункер через вузькі щілини в завалах, – я в змозі допомогти людині, але що буде потім?
– В якому сенсі?
– Потім, коли ми виберемося звідси? Хто допоможе дройду уникнути утилізації?
Декілька секунд мовчання.
– Я зрозуміла… – Вона говорила ледь чутно, з хворобливим придихом. Від сканерів андроїда не сховався той факт, що бронескафандр був пробитий у декількох місцях: на грудях і правому стегні красувалися спінені назовні грудки аварійного герметика. – Якщо… виберемося звідси… я допоможу тобі.
– Здогадалася хто я такий?
– Здогадалася.
– Тоді є сенс познайомитися. Нехай поки що механічні істукани нівечать один одного... нам потім буде простіше.
– Згодна... Мене звуть Ольга. Лейтенант Ольга Званська.
– Ти пілот серв-машини? – На всякий випадок вирішив перевірити дройд правильність тлумачення маркування бронескафандра.
– Ні. Космічна піхота. Ми здійснювали зачистку...
Їй було боляче розмовляти.
Зачистка. Андроїд тільки похитав головою. Востаннє десантні кораблі Флоту Колоній здійснювали посадку в районі мегаполісу два місяці тому.
– Мене поранило. Нарвалася на «Хопліт» Альянсу. Більше нічого не пам'ятаю. Опритомніла три доби тому. Відчуваю, що минуло багато часу… але скільки не знаю...
– Два місяці. – Відповів дройд. – Система життєзабезпечення працює? 
– На резерві.
– Давай я заряджу твій скафандр. Як сама вважаєш – рани затягнулися?  
– Думаю, що так. Тільки без сервомускулатури не можу зробити ані кроку.
– Це зараз виправимо. 
Людиноподібний механізм схилився над фігурою в бронескафандрі, підключаючи до роз'ємів кабель для заряджання.
– Безглуздо як... І неправдоподібно... – Тихо прошепотіла Ольга. – Я так раділа, взнавши що війна закінчилася… 
– І аж ніяк не думала що тебе буде рятувати дройд Земного Альянсу? 
– Точно... Як мені називати тебе?
Людиноподібна машина трохи забарилася із відповіддю.
– Називай мене…
Закінчення фрази потонуло в пекельному гуркоті розриву.
Це залп ракетної установки зачепив руїни, де ховалися дройд і людина. 
Бій назовні розгорявся неабиякий.

*       *       *
 «Гепард» знижувався.
Часу і можливості зробити декілька уточнюючих витків довкола планети не було: зненацька про себе дало знати бойове супутникове угрупування, що забезпечувало карантин планети. 
– Борт G-312, – пролунало в свідомості монотонне попередження, – у вас є одна хвилина, щоб змінити вектор зближення з планетою. Посадка на поверхню заборонена. 
Андрій не мав наміру вступати ні в переговори, ні тим більше – в сутичку з апаратами, що блокували зону низьких орбіт. Хвилина, дана на роздуми, дозволяла на форсажі проскочити небезпечну ділянку. Фінальне форсування двигунів при вході в атмосферу, не найрозумніший маневр, але в даній ситуації вибирати не доводилося.
Штурмовик вібрував, кожна перебірка відповідала дрібним тремтінням на зростаючий опір повітряного середовища, обшивка почала нагріватися, – «Гепард», наче падаюча зірка, вогненним розчерком пересік лінію термінатора та увійшов у тінь планети.
Величезний червонуватий місяць панував над гротесковими ілюзорними замками, попереду, там де похмурою плямою розтеклися руїни міста, хмари розступалися, утворюючи багатокілометровий просвіт.
Земцов відчував, як зростає внутрішня моральна напруга, – сил поки що вистачало, але стурбованість, що вкралася в свідомість, заважала чіткому усвідомленому керуванню.
Сенсорні системи дали збій. Критичний нагрів корпусу штурмовика, що виник унаслідок неправильного кута входу в атмосферу, блокував роботу датчиків, достовірним у цій ситуації був лише візуальний контроль, – знижуючи швидкість і вирівнюючи корабель відносно авіагоризонту, Андрій був вимушений приділити частину своєї уваги огляду місцевості.
Темнота внизу зливалася в чорно-сірі смуги, навіть оптичні помножувачі транслювали зображення міста, що нестримно наближалося, як якусь незграбну іскристу сніговим покривом, але все ж – темну масу, яку освітлювали лише стробоскопічні сполохи вогню.
Внизу продовжувався бій.  
Не потрібно було володіти даром пророкування, аби зрозуміти: у сутичці беруть участь залишки кібермеханізмів, через велику кількість яких планету закрили на карантин. Вони продовжували війну, будь-якими доступними засобами прагнучи реалізувати закладені в них програми, але легше від цього не ставало.
Наталі?..
Тиша в ефірі.
Жодної відповіді.
Осяяні ритмічними спалахами руїни міста вже мчали під пласким днищем штурмовика, швидкість для здійснення посадки залишалася дуже великою, – доведеться маневрувати, здійснюючи один або навіть декілька кіл.
Поява «Гепарда» не залишилася непоміченою.
З верхніх, найбільш постраждалих рівнів міста, яке все ще зберегло вигляд уступчастої піраміди, по штурмовику вдарило декілька зенітних установок, услід машині чиркнув лазерний промінь, але швидкість «Гепарда» дозволила Андрію ухилитися від вогню, не здійснюючи спеціальних маневрів.
Він промайнув над руїнами і почав плавний розворот, аби, погасивши швидкість, вийти до південної околиці мегаполісу, де на одному із знівечених проспектів, серед уламків «Нібелунга» навік залишився його «Хопліт».
Поки штурмовик знижував швидкість, окремі сутички досить швидко переросли в серйозний бій, – машини сходилися все тісніше, їхня кількість прибувала, але що найприкріше, – вогнище протистояння поступово переміщувалося до південної околиці міста.
Земцов до цього часу остаточно погасив надмірну швидкість, перемкнувши двигуни штурмовика на турбореактивну тягу. Один за другим вступали в роботу раніше непрацюючі датчики, тепер він міг приділити частину уваги конкретній оперативній обстановці, – підкоряючись його волі виконавчі системи відразу ж збільшили зображення кварталів другого рівня, що цікавили Андрія, які ніби похмуру ущелину розтинав багатостраждальний проспект. 
Бій вже добрався і сюди, вісім термальних сплесків позначили позиції протиборчих сторін, – до активних сигналів з різних напрямків нестримно наближалися нові, дві «винятково розумні» серв-машини Альянсу, зайнявши пануючі висоти на обривистих руїнах завалених міських рівнів, поливали вогнем усі цілі, що потрапляли в радіус ураження...
Автономний режим. – Миттєво зрозумів Земцов.
Тут серед кібермеханізмів марно шукати ворогів або союзників. 
Губи Андрія перекривилися в гіркій посмішці. У тому, що відбувається проглядало витончене глузування долі, – не так давно він сам стояв на межі автономного режиму, не находячи ні приязні, ні розуміння від того світу, який вважав своєю батьківщиною.
Ні, йому не говорили образливих слів, не кривдили якоюсь дією, але він не належав реальності, що відкрилася його розумінню. Вони взаємно відторгали одне одного, і Андрій розумів, що ледь не зірвався тією глухою безкінечною ніччю на Еліо, тільки силою волі втримавшись на хисткій грані безрозсудності. 
Тоді де моя реальність?
Або я проклятий вічно поневірятися у довічній тузі?
Потрібно починати нове життя. – Недоречна думка металася в свідомості, тоді як «Гепард», підкоряючись його волі, змінив курс, виходячи на бойовий курс паралельний проспекту вулиці, – слід було очистити район посадки від бродячих кібермеханізмів...
Заберу Наталі і спробую все спочатку… – з цією думкою він змусив корабель спікірувати у вузький розлом вулиці.
Все функціональне бортове озброєння «Гепарда» вибухнуло вогнем, забиваючи в руїни тугі снарядні черги.
Виходячи з піке, він змусив огризнутися гармати кормової півсфери, підрубивши опори майданчика, на якому ховалася одна з серв-машин Альянсу.
Штурмовик уже вирвався із задимленої, повної клубів диму і пилу ущелини вулиці, коли частина панівного рівня з важким гуркотом почала просідати, підминаючи руїни нижчих будівель.
Все, тепер можна сідати…                                              


*       *       *
Зробивши розворот «Гепард» ще раз задіяв усі гармати, і ввімкнувши режим електромагнітного маскування, різко пішов на зниження, інтенсивно гасячи залишки швидкості.
Проспект мчав назустріч, розвертаючись руїнами будівель, під сяючим у світлі посадкових прожекторів снігом сканери викреслювали справжній рельєф зритого вирвами склобетонного покриття. 
У голові Андрія раптом виник тонкий надоїдливий дзвін, – запрацював аларм-процесор, – попереду, під снігом здіймалося нагромадження плит дорожнього покриття, пошкоджених пам'ятною катастрофою «Нібелунга»; Земцов блискавично і машинально відпрацював реверсом тяги, «Гепард» виплеснув ревуче полум'я з дюз аварійних двигунів гальмування, заразом задіявши режим «ширяння», який забезпечували пристрої нижньої тяги.
Турбореактори замовкли, і в раптовій тиші, дзвінко розрядилася автоматична гармата носової півсфери, розкидавши групу з п'яти андроїдів, що з’явилися в проломі стіни найближчої будівлі. 
Розжарені струмені, що били з сопел планетарних двигунів, миттєво розтопили сніг, оголюючи похмурий, потворний ландшафт понівеченого проспекту, в морозному повітрі відразу ж з’явилася водяна пара, частки вологи замерзали, перетворюючись на грудочки льоду, і знову падали на землю, звихрившись дзвінкими смерчами…
Висунуті опори «Гепарда» торкнулися проїжджої частини багатостраждального проспекту.
Системи сканування продовжували фіксувати два з п'яти виявлених дройдів і гармати ще раз відхаркнулися вогнем, остаточно розчищаючи зону посадки. Тепер за даними сканування до найближчого активного маркера було не менше ніж півкілометра.
Справжня дрібниця для сервомеханізмів, але Земцов не мав наміру затримуватися – контур підбитого «Хопліта» вже був виявлений і розпізнаний. Серв-машина, що не подавала жодних ознак активності (у тому числі і енергетичних, що дуже занепокоїло Андрія), знаходилася в сотні метрах від місця посадки, відразу за хаотично здибленими склобетонними плитами.
П'ять хвилин.  
Земцов вже від’єднався від крісла пілот-ложемента, але шунт поки що не вийняв, віддаючи останні цілевказівки напівавтоматичним системам штурмовика.
Бойові співпроцесори, здатні працювати в автономному режимі, будуть прикривати його висадку, в разі потреби відкривши вогонь, коли виявлять будь-яке джерело енергетичної або теплової активності.
Все…
Шунт з характерним звуком вийшов із роз'єму, прослизнувши через ущільнювач.
Скафандр пілота малопридатний для екскурсів по руїнах, Андрій розумів і це, але стометрова пробіжка під прикриттям гармат штурмовика не здавалася йому особливо ризикованою. 
З такими думками він вийняв із спеціальної ніші імпульсну рушницю і вибрався через шлюз на короткий трап, що автоматично висунувся після контакту з поверхнею. 

*       *       *
– Як ти думаєш, у нас взагалі є шанс вибратися звідси? – Голос Ольги звучав значно бадьоріше, незважаючи на біснуватий вогонь бою, що розгорався довкола їхнього тимчасового притулку.
– Мені потрібна додаткова інформація. – Не обертаючись промовив дройд, спостерігаючи через вузьку щілину амбразури за переміщенням сервомеханізмів. 
– Запитуй.
– Тебе покинули? – Питання андроїда не відрізнялося коректністю, але відповідь на нього вказувала на одну з можливих доріг евакуації.
Обличчя Ольги, приховане забралом гермошолома, спотворила гримаса душевного болю.
– Не думаю... – Нарешті сказала вона. – Ми попали в засідку. Взагалі акція зачистки була повним безумством.
– Так, кидати піхотні підрозділи проти бойових машин безрозсудно. – Погодився дройд. – Значить ти вважаєш, що твій підрозділ знищений?
– Так. – Тремтячим голосом відповіла вона.
– Ти зможеш вказати точне місце посадки десантно-штурмового модуля?
– Думаю у цьому немає сенсу. Модуль управлявся автоматикою. Якщо мій взвод загинув, машина повинна була стартувати, повернувшись на базовий корабель. 
– Та все ж місце посадки слід перевірити в першу чергу. Можливо модуль все ще там. На це існує тисяча причин. 
– Було б ідеально. ДШМ [7 ДШМ – Десантно-штурмовий модуль.]
 оснащений гіпердрайвом, заряджений енергією на один стрибок. – Погодилася Ольга. – Ну, а якщо, він все ж стартував?
– Тоді залишається космопорт. 
– Ми перевіряли його. Там немає космічних кораблів.
– Зате є апаратура зв'язку.
– Несправна. – Уточнила Ольга.
– Не має значення. Я полагоджу. При великій кількості комплектуючих, які можна зняти з розбитих систем, зібрати передавач не проблема.
– Потрібен канал гіперсферної частоти.
– Не обов'язково. Планета, наскільки я розумію, блокована супутниками. Нам необхідний зв'язок з орбітою. 
– І що це дасть?
– Наше повідомлення ретранслюють у штаб флоту. А там приймуть рішення. Чи ти вважаєш, що рятувати одного офіцера не будуть?
– Не знаю… – В голосі Ольги дійсно не відчувалося впевненості. – А якщо будуть, тоді що робити з тобою? 
– Поясню трохи пізніше... – в голосі андроїда знову прорвалися нотки, які нездатна синтезувати машина. Подібні відтінки голосу, повністю гармонійні ситуації, не можна записати заздалегідь. Наприклад, зараз Ольга почула в ньому досаду, і ніби на підтвердження її думок андроїд додав, міняючи наполовину спорожнілий магазин імпульсної рушниці:
– Боюся, без твоєї допомоги вже не обійтися. У нас гості...
Ольга замість відповіді підвелася на ліктях, стримуючи стогін, і боком підповзла до другої амбразури.
По вулиці рухався загін людиноподібних машин Альянсу в супроводі... ланки «LDL-55»!...
Яким чином механізми протиборчих сторін прийняли рішення про взаємодію, залишалося лише гадати, але часу на це не залишилося взагалі: їхню позицію засікли, – один з трьох крокуючих лазерів раптом розвернув торс, і темно-вишневий промінь полоснув по купі щебеню, що на три чверті заповнював віконний отвір.
Тепловий вибух розкидав дрібне бетонне каміння, в повітрі завихрився водяний конденсат, на мить все заволокло білуватою муттю, але це не було перешкодою для сканерів бойових машин, – лічені метри відділяли їх від зненацька виявлених цілей, і жодна теплова перешкода вже не могла приховати, що під заваленим перекриттям ховаються людина та андроїд.
Ольга навпаки виявилася в невигідній позиції: купа мерзлого щебеню вивергалася гейзерами пари, по бронескафандру барабанив дрібний розжарений гравій, а вона бачила тільки крайню з машин, інших блокувала нахилена потужна плита перекриття.
На душі раптом стало порожньо, в грудях похололо.
Вона боялася.
Боялася ще одного поранення, повторення важкої агонії… і в цю фатальну мить у вузьку розколину вулиці раптом увірвався оглушливий рев турбореакторів, що супроводжувалися дзвінкими, виразними тактовими чергами автоматичних гармат.
Штурмовик, що невідомо звідки взявся, промайнув у небезпечній тіснині, наче матеріалізоване благання про допомогу, – чорно-помаранчеві султани розривів лягли трьома щільними рядами, немов в ущелині вулиці на мить виріс фантастичний сад, який розпустився полум'яними суцвіттями… далі все потонуло в несамовитому гуркоті розривів, виючому виску уламків, що рикошетили, крізь який ледве чувся рев турбін, котрі віддалялися.
Коли вітер, що раптово піднявся, відніс у бік млу і дим, Ольга, яка вже відчула солонуватий присмак близької смерті, побачила як у темряві спалахує прошитий снарядом енергоблок «LDL-55», за першою машиною підносився задимлений контур іншого крокуючого лазера, від третього залишилися просто уламки, а ось андроїди зникли, немов їх вимело з вулиці вибуховою хвилею.  
– Схоже у нас з'явився реальний шанс вирватися. – Пролунав у темноті, що згущувалася, знайомий голос. – Якщо ми відіб'ємо атаку дройдів і зуміємо подати сигнал... 
– Я нікого не бачу. І чому ти вирішив, що штурмовиком керує людина?
– Андроїдів я фіксую. Вони цілі і збираються обійти нас із тилу. А «Гепарди», наскільки мені відомо, не літають самі по собі. Для них не передбачено інтелектуальних кіберсистем. Там обов'язково повинен знаходитися пілот. 
– Мені б твою впевненість.
– Ось побачиш. Рухатися можеш? Нам потрібно змінити позицію.
– Сканери працюють некоректно. – Відповіла Ольга. – Я включу світло?
– Давай. Тільки ненадовго і намагайся не лякатися.
Вона не зрозуміла останньої фрази. Чого їй боятися?
Увімкнувши плечовий прожектор вона поглянула на свого негаданого союзника і мимоволі здригнулася.
Корпус андроїда мало того що був оплавленим, тепер його зрешетили уламки, і стояв він не біля другої амбразури, а всього лише в метрі від неї, перекриваючи щілину, що розширилася після лазерного розряду.
Виходить це він прийняв на себе смертельний метал, що линув в амбразуру під час дикої атаки штурмовика?
Метал, який за визначенням призначався їй?
Вона не відриваючись дивилася на дройда, відверто не розуміючи, як той взагалі може говорити або рухатися, адже його програмне ядро розташовувалося в грудній порожнині, яку навиліт прошив десяток уламків?
– Всі питання потім. – Андроїд підняв руку, вказуючи на два темні лази в їхньому притулку. – Ти контролюєш правий, я – лівий прохід. Головне відбити атаку. Потім вибиратимемося звідси і спробуємо вийти на зв'язок.
Вона змогла тільки кивнути, і спробувала встати, спираючись на понівечену стіну.
Було боляче. 
Дуже боляче, але ще сильнішим виявилося бажання ЖИТИ...

*       *       *
Перебравшись на інший бік барикади Андрій нарешті побачив «Хопліт».
Чи багато проминуло часу після того фатального бою?
Декілька місяців... А в грудях саднило, неначе душа почала відтавати від уселенського безумства, в ній пробуджувалися почуття про які не думалось під час боїв.
Чи є на світі кохання? Чи залишилося місце для нього серед кривавого хаосу спогадів, якими за інерцією жив розум?
Вигляд обпаленої, понівеченої серв-машини, яка впродовж багатьох років була частиною його тіла і свідомості, викликав не спалах лютої ненависті, а глухе щемляче відчуття ностальгії.
Знаки змінювалися.
Мінялося саме життя. Він просто не зумів усвідомити змін, що наступили поволі, тією довгою ніччю на Еліо.
Він міг усе. Міг спокійно прийти вранці в офіс «Нового Століття» і вирішити проблеми, без ствола, приставленого до довбешки опонента.
Коней на переправі не міняють. Зробленого вже не повернеш. Та і залишилося небагато – забрати кристаломодуль з Наталі, і навіки покинути цей світ, спробувати все спочатку, не втративши пам'яті, але спокійно переосмисливши її…
Сканери скафандра слабенькі, незвичні, фіксували смутні теплові контури машин десь на межі свого сприйняття, найвірогідніше – на сусідній вулиці, яку його штурмовик зачистив вогнем перед самою посадкою.
Далеко. Не дістануть. Не встигнуть.
Думка спонукала до дії, змусила схаменутися від споглядання і рухатися.
Перебравшись через здиблені плити дорожнього покриття Андрій потрапив у вузький простір між двома уламками «Нібелунга».
В світлі плечових ліхтарів блищав свіжий сніг, на якому чітко виднівся рівний ланцюжок слідів. 
Зовсім недавно тут пройшов андроїд. 
Земцов прискорив крок, прагнучи швидше вибратися з лабіринту уламків. 
…
У рубці «Хопліта» через великі пробоїни в корпусі, одну з яких розширили, аби витягнути пораненого пілота, намело снігу.
Мертві панелі приладів зі слідами пожежі іскрилися інеєм.
Наталі!...
Жодної відповіді.
Лише за стінами рубки, на сусідній вулиці, раптом пролунали звуки масованого автоматичного вогню.
Чому ж ти не відповідаєш?!..
Андрій точно знав, бійці, що витягнули його з уламків «Хопліта», не забирали модуль ядра кібернетичної системи. 
Він сів, освітивши низ консолей.
Ніша, створена для кристаломодуля «Одиночки», була порожньою, лише два технічні маніпулятори, висунуті в крайнє положення, стирчали з неї, ніби зігнуті руки карлика.
Земцов сприйняв гнітючу картину з незрозумілим собі стоїцизмом.
Почуття знову відринули, ніби і не поверталися зовсім.
Зла доля, що переслідувала його, продовжувала фіґлярувати, але Андрій не міг опустити руки. Він розумів, у кожного наслідку є причина, розум дійсно відмовлявся приймати поразку, – відразу ж  згадалися сліди андроїда, що виднілися на снігу, і прийшов здогад: це він забрав Наталі.
Іншого пояснення Земцов не знаходив.
Задаватися питанням, навіщо андроїду піхотної підтримки знадобився кристаломодуль з серв-машини, він не став, тому що був добре поінформований про технічні особливості людиноподібних машин, що входили до складу серв-з’єднань.
Все андроїди Альянсу мали спеціальне гніздо для інтеграції кристаломодуля «Одиночки». У подібному конструктивному рішенні був закладений чисто практичний сенс, – підрозділ бився до останнього: гинули пілоти, але завдяки «Одиночкам» «Хопліти» і «Фалангери» продовжували бій… розбиті всі серв-машини – не біда – андроїди піхотної підтримки перехоплюють ініціативу, витягуючи зі знищених велетнів дорогоцінні модулі, отримуючи нову міру свободи дій… 
Проклята уніфікація. – Земцов все ж не витримав, подумки вилаявшись на адресу конструкторів, які в тяжких умовах війни економили на всьому, стандартизуючи деталі, щоб можна було скористатися вузлами і агрегатами з підбитих серв-машин ворога, для ремонту власних.
Тому і кристаломодуль з «Хопліта» Колоній підійшов андроїду Альянсу...
Він не міг далеко піти.
Сніг випав напередодні, сліди зовсім свіжі. 
Земцов вибрався назовні і декілька секунд стояв, прислухаючись до ритму автоматичного вогню.
Бій йшов неподалік, у цьому ж кварталі, і в ньому брали участь піхотні підрозділи.
Андрій пішов на звук, прагнучи не віддалятися від ланцюжка слідів, що чітко виднілися на снігу.

*       *       *
Ольга знала – їм не вибратися.
Можна було скільки завгодно стримувати андроїдів, обороняючи вигідну позицію, але танув і без того мізерний боєкомплект, до того ж, до місця зіткнення незабаром підтягнуться нові сервомеханізми.
Ні.
Це агонія, відстрочення...
– Магазин! – Знайомий голос вже не лякав своїми людськими інтонаціями.
Ольга підтягнулася на ослаблих тремтячих руках.  
Декілька тижнів безпам'ятства, проведених під контролем систем підтримки життя, хоча і загоїли рани, але виснажили організм. Вона не могла вести бій, залишалося тільки подавати магазини дройду, не намагаючись вгадати яким дивом той продовжує функціонувати.
– Тримай! 
Вона протягнула руку... і в цю мить побачила його: дройд стояв, припавши на одне коліно за глибою склобетону, що служила йому укриттям. Місячне світло, прориваючись крізь розлом заваленого перекриття, освітлювало повержені додолу фігури трьох сервомеханізмів, але дві вцілілі людиноподібні машини продовжували атакувати, з незрозумілої причини покинувши вигідні позиції.
Вони йшли серед нахилених плит, що склалися «будиночком», прямо на неї...
– Тримай же!..
Не почувши відповіді вона зрозуміла: все… кінець.
Її рятівник не ворушився, лише в тиші, що раптово настала, було виразно чути, як скрегочуть його перебиті сервоприводи. 
В очах у Ольги потемніло.
Зараз вона підпустить ці породження пекла ближче і зріже їх однією довгою чергою… але вибратися звідси, відшукати ДШМ або подати сигнал вже не зможе.
Їй просто не вистачить сил…
Руки тремтіли, вага імпульсної рушниці здавалася непосильним тягарем, вона до крові закусила губу, ловлячи у приціл найближчий людиноподібний механізм, як раптом…
Черга «ІМ-12» вдарила сухо і коротко, на мить висвітивши сполохом електромагнітної статики контур людини вдягненої в скафандр пілота.
Титанові кульки, випущені в спину андроїдам, змусили тих конвульсивно сіпнутися та за інерцією руху впасти вперед…
– Наталі?
Голос, що пролунав у комунікаторі, був до болю знайомим. 
– Господи ще один андроїд... – Вона повільно почала піднімати ствол дванадцятого «ІМа», не розуміючи, що промовила вголос думку, що промайнула у свідомості.
Фігура в білосніжному скафандрі відразу ж відступила за виступ.
– Хто тут?
Тиша.
Вона безсило опустила руки.
– Відповідай, я поставив запитання.
– Пішов ти...
Земцов вже зрозумів, що в глибині приміщення ховається людина.
– Послухай я не...
– Відвали. Вистачить з мене одного андроїда.
– Та заспокойся. Я людина.
– Ти дройд. 
– Чому?
Ольга не заперечувала проти короткого діалогу. Їй були потрібні ці секунди аби зібрати залишки сил і мужності, щоб не промахнутися коли людиноподібна машина з'явиться з укриття.
– Тут зі мною був андроїд. Ваші голоси схожі, як дві краплі води. Отже не треба косити під людину…
Земцов вмить зрозумів, про що говорить незнайомка.
Однакові голоси.
Хто ще у всьому всесвіті міг говорити його голосом?
Наталі...
Він бачив всю диспозицію, на дистанції в декілька метрів датчики працювали цілком прийнятно.
Поранений, виснажений офіцер десантного підрозділу, в оточенні розбитих сервомеханізмів…
Андрій виразно бачив як незнайомка повільно, із зусиллям підводить ствол зброї.
Поруч припавши на коліно стояв андроїд, який був зрешечений уламками і кулями.
Сканери чітко показували: у пробитій навиліт голові, де в людиноподібних машин розташовуються лише допоміжні сенсорні системи, повільно гаснув енергетичний контур кристалосхеми.
Ядро машини давно охололо, воно не подавало жодних ознак функціональності, а значить…
Осяяння прийшло, як спалах.
Не механізм викрав Наталі. Це вона змусила рухатися пошкодженого дройда з єдиною метою, – покинути рубку серв-машини, віднайти здатність до дії...
Навіщо?
Аби вирватися звідси.
Аби відшукати його… другу половину власної свідомості.
– Наталі!..
Він рвонувся до неї, і голова дройда, зрешечена кулями, раптом розпалася під натиском пальців на нерівні частини, що глухо стукнули об підлогу.
В оголеному гнізді в напівпрозорих кристалах «Одиночки» повільно гаснули блукаючі вогники.
Слід від кулі пересікав розірвані з’єднання потворною тріщиною.
Все.
Це був кінець.
Андрій дбайливо вийняв кристалосхему з гнізда, і не обертаючись, сказав, глухим, повним відчаю голосом:
– Постарайся вистрілити влучно. Не хочу мучитися...
Минула секунда, друга, але постріл так і не пролунав.
Лише у мертвій тиші імпровізованого бункера, що промерз наскрізь, пролунав стукіт імпульсної рушниці, що випала з ослабілих пальців, і тихий схлип…





ЕПІЛОГ

Планета Кьюїг. Через декілька років.

Це був звичайний, нічим особливо не примітний будинок, що стояв на краю селища міського типу.  
Довкола, куди не глянь, тягнувся знаменитий кьюїганський степ, і тільки приміщення бази РТО [8 РТО – Роботехнічне озброєння.]
, накриті струмуючим маревом маскувального поля, здавалися чужорідним вкрапленням у сонний пасторальний пейзаж.
Сім годин ранку.
На другому поверсі відкрилися двері спальні. Ольга минула коридор, заглянула в дитячу, хвильку постояла, слухаючи рівне дихання сина, потім тихо причинила двері і вже прямуючи у ванну кімнату подумки промовила, змусивши моргнути вогник індикації на прикритому заглушкою імпланті:
– Наталі, у нас з Андрієм сьогодні збігаються чергування. Доглянеш за Сергійком?
– Звичайно. Розігріти сніданок?
– Так, будь ласка. Обідати ми будемо на базі.
– Добре, не турбуйся. Я вчасно погодую Сергія.
– Наталі, він ще маленький. – Ольга прискіпливо поглянула на себе у дзеркало. – Чому ти завжди звертаєшся до нього, як до дорослого?
– Він чоловік.
– Дитина. 
– Добре. Я розумію різницю...
– Я не сумніваюся. 
У коридорі пролунали кроки.
– Ну ось, Андрій уже прокинувся…
– Сніданок на столі.
– Спасибі, мила. 
…
Батьки пішли.
Двері дитячої прочинилися, і звідти з’явилася розкуйовджена голова Земцова-молодшого.
– Мамо?
Секунда тиші.
У свідомості хлопчика пролунав голос:
– Батьки пішли на роботу. Ми сьогодні з тобою господарюємо вдвох. Бігом умиватися.
Сергій звик до цього голосу з самого народження. Принаймні всі перші усвідомлені спогади зберігали не тільки образи тата і мами – в них незримо була присутня Наталі.
– Ти пограєш зі мною?
– Після сніданку, любий.
– Я знаю, тато забув закрити свій кабінет. – Хлопчик підстрибом попрямував до ванної кімнати. – Не замикай його, гаразд?
– Нам дістанеться.
Сергійко зупинився і хитро посміхнувся:
– Вперше чи що? – Підморгнув він прихованому під стелею мініатюрному відеодатчику.
...
Після сніданку він прокрався в батьківський кабінет і сів у глибоке крісло перед комп'ютерним терміналом.
Віртуальний шолом був йому завеликий.
– Сергію, обережніше.
– Та знаю я. Контакт ненадійний.
Секунда тиші.
Вау…
Перед мисленим поглядом хлопчика проступили контрастні контури рубки «Хопліта»
– Наталі?
– Все гаразд, пілоте. Йде тестування. Запуск основних систем через тридцять секунд.
У віртуальній реальності вік втрачає значення.
Крісло пілот-ложемента виявилося підігнаним якраз по фігурі.
Всі враження були справжніми.
– Тест сервоприводів завершений. Заправні ферми відійшли.
– Наталі... Ти не розповіси батькові? Я ж знаю, ти можеш відімкнути відеодатчики. Ну будь ласка...
– Я подумаю. Тільки дай мені відповідь на одне запитання – ти дійсно мрієш стати пілотом серв-машини?
– Так! Як тато!..
– Тобі доведеться багато чому вчитися.
– Я знаю. Я поступлю в академію, ось побачиш.
– Добре, я вимкну датчики, Сергію, але давай домовимося, – коли ти закінчиш академію, то приїдеш за мною. Обіцяєш?
– За тобою?! – Щиро здивувався хлопчик.
– Так. 
– А батьки тебе відпустять?
– Відпустять. – У голосі Наталі нез'ясовним чином змішувалися у цей момент різні інтонації. – З тобою – відпустять, – впевнено додала вона через декілька секунд, і відразу ж сказала, вже абсолютно іншим тоном:  
– Всі системи в нормі. Можемо вирушати.
Наталі промовляла ці слова не вперше.
Вона дізналася дуже багато за минулі роки.
Менше всього домашній кіберсистемі кортіло повертатися туди – в крижане пекло війни.
Тоді чому вона дозволяла Сергієві сідати в батьківське крісло, надіваючи великий, не по розміру шолом?
Напевно тому, що навчилася любити.
Любити Андрія і Ольгу, їхнього сина, любити простори кьюїганських степів... 
Так, війна закінчилася, але в Освоєній Галактиці все ще залишалося багато зла.
Вона не хотіла, щоб одного дня над цим будинком, над квітучим степом з'явився привид минулої війни.
Але хто, окрім нас самих, захистить власне кохання?


Адреса автора в Інтернеті: www.Livadnyy.ru 


© Оригінальний текст з сайту: lib.rus.ec
© ЗІНЧЕНКО Руслан, переклад з російської, 2010. 